{
	"name": "ambakartri - Vakyapadeeyam commentary",
	"data": {
		"1.1": "ओं तत्सदिति निर्देशो ब्रह्मणस्त्रिविधः स्मृतः। \nतेन येषां समुत्पत्तिस्तेभ्यो मे सततं नमः।।\nमलिनं चिरकालसंस्थितं त्रुटितं च प्रतिभानवर्जितम्।\nउपदेशकलामतिश्रितं विदधे भर्तृवचः सुनिर्मलम्।।\nहरिवृषभवचः पयोधिमग्नं निखिलं वाक्यपदीयरत्नजालम्।\nउदयनमवमज्ज्य यत् प्रयत्नान्ननु मातुः करुणैव तत्र हेतुः।।\nइदं वाक्यपदीयं नाम प्रकरणग्रन्थो वाक्यपदस्वरूपप्रतिपादनपरस्तत्प्रसङ्गेन तदर्थप्रतिपादनपरश्च । अस्मिंश्च त्रीणि काण्डानि ब्रह्मकाण्डम्, वाक्यकाण्डम्, पदकाण्डमिति । तत्र प्रथमे काण्डे शब्दसामान्यं स्फोटाख्यं ब्रह्म शब्दतत्त्वमर्थबीजमुपदर्शितम् । द्वितीयतृतीययोस्तु तद्विशेषौ वाक्यपदरूपौ । तत्रापि वाक्यस्यैवार्थबोधकत्वेन मुख्यत्वात् प्राङ्निर्देशः, पदस्य तु पश्चात् । तदिदं प्रकरणं द्वावुपादानशब्देषु (वा. प. १. का. ४४) इति कारिकातः प्रवर्तिष्यते ।\nतत्र प्रेक्षावत्प्रवृत्त्यर्थं \n विषयप्रयोजनसम्बन्धाधिकारिरूपानुबन्धचतुष्टयप्रदर्शनमावश्यकम् । तत्र 'अपोद्धारपदार्था ये' (वा० १, का० २४) इति कारिकाद्वयेन प्रकरणस्य शब्दतदर्थलक्षणमभिधेयं प्रदर्शितम् । 'स्मृत्यर्थमनुगम्यन्ते' ( वा० १, का० २६) इत्यनेन तु शब्दसाधुत्वविज्ञानं व्याकरणस्मृतिप्रयोजनमेव प्रयोजनत्वेन । मोक्षस्तु पारम्पर्येण फलम्। ताभ्यां सहास्य ग्रन्थस्य हेतुहेतुमद्भावसम्बन्धोऽर्थलभ्यः । तादृशफलकामस्तु अधिकार्यपि आर्थ एव। तत्र शब्दतत्त्वस्य ब्रह्मणः स्पोटाख्यस्य व्याकरणेन अनुपहितस्य तु विशुद्धस्य तस्य साक्षात्कार आगमेन तत्वमस्यादि-महावाक्यरूपेण लक्षणया ' त्वौपनिषदं पुरुषं पृच्छामि' इति श्रुतेः । अत एवोक्तमत्रापि—'तद् व्याकरणमागम्य परं ब्रह्माधिगम्यते' (वा० १, का० २२) इति । अत आगमवाक्यार्थावबोधार्थमपि छन्दसां मुखं व्याकरणमध्येयम् ब्रह्मसाक्षात्कारादेव मोक्षः, तच्च परमं प्रयोजनम् । 'तत्त्वावबोधः शब्दानां नास्ति व्याकरणादते' (वा. प. १. का० १३) इति चावान्तरप्रयोजनम् । अत आदौ ब्रह्मस्वरूपम्, तत्प्राप्त्युपायभूतस्य वेदस्य प्रामाण्यञ्च व्यवस्थाप्य तन्मूलक व्याकरणशास्त्रमारम्भणीयमिति ।\nतस्मादकृतकं शास्त्रं स्मृति सनिबन्धनाम्। \nआश्रित्यारभ्यते शिष्टैः शब्दानामनुशासनम् ॥ ( वा० १, का० ४३)\nइति शास्त्रारम्भः समर्थितः। अतो ब्रह्मस्वरूपमेव तावद् वक्तुमुपक्रमते- अनादिनिधनमिति ।\nब्रह्मणो हि दशाद्वयी शास्त्रे प्रसिद्धा एका विद्ययाऽप्रविभागदशाऽपरा चाविद्यया प्रविभागदशा तत्र यद्यपि प्रविभागदशायां ब्रह्म विविधविकल्पगोचरम् तथा हि-तस्यां दशायामेकस्यैव ब्रह्मणो धर्मधर्म्यादिरूपेण विकल्पः 'पटोऽभूत् भवति, भविष्यति' इत्यादिकालभेदेन भिन्नजातिपुरस्कारेण च गोघटादिप्रत्ययः कयोश्चिद् भेदप्रत्ययः कयोश्चिदभेदप्रत्ययः क्वचिद् भावप्रत्ययः क्वचिदभावप्रत्ययः, तथापि कार्यरूपेण प्रविभागाभावदशायां तादृशसर्वविकल्पातीतं ब्रह्मतत्त्वम् । \nकिञ्च तस्यां दशायां स्वस्माद् भेदाभेदाभ्यामनिर्वाच्याभिः सर्वकार्यानुकूलाभिः शक्तिभिरध्यासितम्। ताश्च शक्तयो ब्रह्मणि सर्गादिकार्यानुमेया वह्न्यादिशक्तिवत् सन्त्येव न तु भेदाभेदाभ्यामनिर्वाच्यत्वात् शशविषाणयत् तुच्छभूताः । किञ्च, ब्रह्मणि अविद्याशक्तिमूलिकास्ताः शक्तयः कार्यरूपेण ब्रह्मणः प्रविभागसम्पादिकाः, विद्याशक्तिश्च तत्राप्रविभागसम्पादिका । ततश्च ब्रह्मणो विद्याशक्तिमद्रूपं सर्वविकल्पातीतम्, अविद्याशक्तिमच्च सर्वकार्यानुकूलशक्तिभिः समाश्रितं विकल्पगोचरं चेति । यच्च ब्रह्मणो जगद्रूपेणाविवर्तावस्थायां सर्वविकल्पातीतं रूपं तदेवात्रानादिनिधनमिति निर्दिष्टम् उत्पत्तिविनाशरहितमित्यर्थः ।\nएतच्चोपलक्षणं धर्मधर्म्यादिरूपप्रागुदाहृतसर्वविकल्पशून्यत्वस्यापि । अथवा जगद्रूपेण विवर्तावस्थायामपि ब्रह्म अनादिनिधनमेव। \nतथा हि- ब्रह्मणो यः स्वकार्यभूतविषयाकारेणोत्पत्तिनिधनादिभिर्विविधविकल्पैः परिच्छेदः, सोऽविद्याशक्तिवशात् सत्य इव भासते । न तु सत्या एव तथा विकल्प्यमाना विषयाः. श्रुतेन कूटस्थनित्यत्वेनोत्पत्तिनिधनादिरूपसत्यविकल्पासम्भवात् ।\nननु यदि विवर्तदशायां प्रतीयमाना विषया न सत्यास्तदा कुतस्तत्प्रतीतिरिति चेत्, न, अनादौ संसारे यद् अभूत्, भवति भविष्यतीत्यादिरूपं कालभेददर्शनं तदभ्याससञ्जातसंस्काराणां परिपाकवशात् कालोपाधिकस्तादृशः सर्वोऽपि कालव्यवहारः। किञ्च, मूर्तिमतां गोघटादीनां पृथग्देशग्रहणाभ्याससञ्जातसंस्कारपरिपाकवशेन च देशोपाधिकः सर्वोऽपि व्यवहारः, न तु गवादितत्त्वनिबन्धनः । गवादीनां विषयाणां ब्रह्मणो विवर्तभूतानां ब्रह्मणोऽव्यतिरेके ब्रह्मणो देशकालकृतविभागाभावेन तेषामपि तदभावात्। ब्रह्मणो देशकालकृतविभागाभावञ्च ब्रह्मविद आहुः — 'प्रदेशोऽपि ब्रह्मणः सार्वरूप्यमनतिक्रान्तश्च विकल्पश्च इति' ।\nअस्यार्थः - ब्रह्मणः सारूप्यं सर्वात्मकत्वमेवाध्यसिकमनतिक्रान्तः, तद्रूपः। चो हेतौ, यतो विकल्पः कल्प्यमान इति । एवञ्च देशकालभेदेन व्यवहारानुपातिनो धर्मधर्म्यादिभावेन उत्पत्तिनिधनादिभिश्च विकल्प्यमाना एव विषया न तु तैर्व्यवह्रियमाणमपि ब्रह्म आदिनिधने अन्यान् वा विकल्पानाश्रयति, कूटस्थत्वेनाविकारित्वादिति विवर्तदशायामपि ब्रह्म अनादिनिधनमेव । एकमेव हि ब्रह्म कार्यञ्च कारणञ्च। अतो यथाक्रमं विभक्तं चाविभक्तं च सर्वेषु श्रुतिप्रमितवादेष्ववस्थितम् । तस्य च कार्यं प्रति प्रवृत्तिकोटिर्निवृत्तिकोटिर्वा यथाक्रमं पूर्वापरकालकल्पनाशून्या न परिसंख्यातुं शक्यते न हि ब्रह्मणः सर्गप्रवृत्तेः प्राक् किञ्चिदासीत् सर्गनिवृत्तेश्च पश्चान्नास्ति किमपीति कल्पयितुमपि शक्यते, अनादित्वात् प्रवृत्तिनिवृत्योः कालपरिच्छेदासम्भवात् एवञ्चानादिनिधनत्वं ब्रह्मणः साधु सिद्धम् ।\nतच्च ब्रह्म शब्दतत्त्वम्, शब्दात्मकमित्यर्थः । ननु प्रागुक्तं ब्रह्म सर्वविकल्पातीततत्त्वमिति । अधुना तु कथं तद्विपरीतमुच्यते शब्दतत्त्वमिति ? इति चेत्, न विकाराणां प्रकृत्यन्वयात् शब्दत्वोपपत्तेः । तथा हि घटकुण्डलादयो विकारा मृत्सुवर्णादिप्रकृत्यन्विता हि दृश्यन्ते । तथैवैते रूपादयो विषयाः शब्दरूपानुगता एव दृश्यन्ते । तदुक्तम्-\nन सोऽस्ति प्रत्ययो लोके यः शब्दानुगमादृते। \nअनुविद्धमिव ज्ञानं सर्वं शब्देन भासते ।। इति ।  ( वा० १, का० १२३)\nअत एषां प्रकृतिः शब्दतवमेव ब्रह्मेति ।\nननु भिन्नस्वरूपाणां भिन्नेन्द्रियग्राह्याणाञ्च रूपादीनां कथमभिन्नरूपमभिन्नेन्द्रियग्राह्यञ्च शब्दतत्त्वं प्रकृतिः, उपादानोपादेययोः सारूप्यस्यैवोचितत्वादिति चेत् न, रूपादीनां भिन्नरूपताया आविद्यकत्वात्, 'वाचारम्भणं विकारो नामधेयं मृत्तिकेत्येव सत्यम्' इति श्रुत्याः प्रकृतेरेव सत्यत्वलाभात् । किञ्च, शब्देन वस्तु परिच्छिद्यते, अतः प्रकृतिविकृतिभावेन शब्दात्मकं वस्तु। तथा हि—यद्यर्थः शब्दात्मको न भवेत् तदा शाब्दे ज्ञाने न प्रतीयेत, किन्तु शब्देन शब्द एव प्रतीयेत, अन्येनान्यस्य प्रतीत्यसम्भवात् स्वस्थैव स्वप्रतीतिजनकतायाः प्रत्यक्षे दृष्टत्वात् । प्रतीयते च शब्देन अर्थ इति शब्दप्रकृतिकतया शब्दात्मकोऽर्थः। किञ्च शब्देन विषयविशिष्टं ज्ञानमभिलप्यते, मम घट इति ज्ञानं जातमिति । न चान्येनान्यस्याभिलापो युक्त इति शब्दात्मकोऽर्थो ज्ञानञ्चेति । किञ्च सर्वेऽपि स्थितिवृत्तिनिवृत्तिरूपा व्यवहाराः शब्देनैव क्रियन्त इत्यतोऽपि तेषां व्यवहाराणा तद्विषयाणां च मूलभूतं शब्दात्मकं ब्रह्मवेत्यतोऽप्यत्र शब्दतत्व- मित्युक्तिर्ब्रह्मणि युज्यते । अतः शब्दतत्त्वस्यैव रूपाद्यात्मना विवर्तः स्वीकर्तव्य इति शब्दतत्त्वं ब्रह्मेत्युक्तम् । वक्ष्यते चाग्रे शब्दप्रकृतिकत्वं जगतः -\n'शब्दस्य परिणामोऽयमित्याम्नायविदो विदुः' ( वा० १, का० १२१) इति,\n'शब्देष्वेवाश्रिता शक्तिः'। (वा० १, का० ११९) इत्यादि च ।\nतच्च शब्दतत्त्वं ब्रह्म, अक्षराणां वर्णानां निमित्तत्वादक्षरमित्युच्यते, कार्यकारणयोरभेदोपचारात् । कथं ब्रह्मणोऽक्षराणां निमित्तत्वमिति चेदित्थम् — प्रत्यक् चैतन्ये ज्ञानरूपेऽन्तरविद्यया सन्निवेशिताः पदवाक्यरूपा वर्णाः परप्रत्यायनार्थं प्रयत्नेनाभिव्यज्यन्ते । सेयं वर्णव्यक्तिर्वर्णसंघातरूपा ब्रह्मरूपस्यात्मनोऽभिष्यन्द इत्युच्यते इत्येवं ब्रह्मोपादनिका वर्णव्यक्तिव्यतिरिव मृदुपादानका एवं ह्याह-\nसूक्ष्मामर्थेनाप्रविभक्ततत्वामेकां वाचमनभिष्यन्दमानाम् ।\nउतान्ये विदुरन्यामिव च एनां नानारूपामात्मनि सन्निविष्टाम् ।।\nअस्यार्थः — सूक्ष्माम्, स्वकारणीभूतप्रत्यक्चैतन्यरूपब्रह्मात्मना सूक्ष्माम् । अर्थेनाप्रविभल्याम् तेनैव रूपेण अर्थस्योपादानत्वात् अर्थादभिन्नरूपाम् । एकाम् । तेनैव रूपेण पदवाक्यवर्णभेदशून्याम् । उत अपि अभिष्यन्दमानां वक्तुरिच्छानुवर्तिना प्रयत्नेनाभिव्यज्यमानाम् । क्वचित्तु 'अनभिष्यन्दमानाम्' इति पाठः । स तु अनभिष्यन्दमानामेकामिति पदसमन्तयेन व्याख्येयः । आत्मनि ज्ञानस्वरूपे पदवाक्यवर्णस्वरूपेण सन्निविष्टाम्, सन्निवेशेन आनुपूर्व्या प्रतीताम् अन्ये ब्रह्मणोऽर्थतञ्चानन्यमपि अन्यमिव एकामपि नानारूपाभित्र एनां वाचं विदुरिति ।\nपूर्वार्द्धे सूक्ष्मत्वादिना विहिताया नाच उत्तराद्धेऽन्यत्वादिना पुनर्विधानादन्यादेशः ।\nरूपादिविषयप्रतीतौ तद्वाचकशब्दानां सूक्ष्माणां श्रवणानर्हाणां रूपाद्यर्थेष्वनुगम इति प्राक् शब्दतत्त्वं ब्रह्म इत्युक्तम् ।\nइदानीं स्थूलवर्णाकारेण ब्रह्मव रूपादिबोधार्थं विवर्तत इत्यक्षरमित्युक्तम् विवर्ततेऽर्थभावेन इति । स्वरूपादप्रच्युतं सदर्थरूपतया प्रतीयत इत्यर्थः । एकस्य तत्त्वात् स्वरूपाद् अप्रच्युतस्य अधिष्ठानस्य आरोप्ये स्वभेदप्रतिभासपुरःसरं योऽसत्यस्याधिनविभागेन प्रतीयमानस्यारोप्यस्य धर्मोपग्रहः स विवर्त इत्युच्यते, स्वप्नविषयप्रतिभासवत् ।\nतथा हि-यथा स्वप्नावस्थायामेक एव विज्ञानात्मा भिन्नजातीयानेकपदार्थावभासो जायते, न च विज्ञानस्य तदा स्वरूपहानं भवति, तथा सत्यनुभवाभावेन उत्थितस्य स्मरणानुपपत्तेः । तथा शब्दतत्त्वं ब्रह्माऽपि स्वरूपादप्रच्युतं सत् स्वाविद्यारूपया शक्त्या अर्थाकारेण प्रतिभासत इति भावः ।\nउक्तञ्च — 'मूर्तिक्रियाविवर्तावविद्याशक्तिप्रवृत्तिमात्रम्, तौ विद्यात्मनि तत्त्वान्यत्वाभ्याम- नाख्येयाँ, एतद्धि अविद्याया अविद्यात्वम्' इति ।\nअस्थार्थ: - गेहे घटः, क्षेत्रे गौरित्यादिना देशभेदावग्रहरूपेण यद् गोष्टादिरूपाणामर्थानामवस्थानं स मूर्तिरूपो विवर्तः । यत्तु तेषामेव जायते नश्यति वा घट इत्यादिना उत्पादविनाशादि- क्रियोपतिरूपेणावस्थानं स क्रियारूप विवर्तः स द्विविधोऽपि विवर्तोऽविद्याशक्तिरूपतया प्रवृत्तिरूपतया चावस्थाभेदेन भिन्न इति चातुर्विध्यं विवर्तस्य । -\nतथा हि-यदा मूर्तिविवर्तक्रियाविवर्तयोर्द्वयोरपि विपर्यासरूपं दर्शनं नास्ति, तदाऽविद्या- शक्तिरूपो विचर्तः । यदा तु तयोर्दर्शनं तदा प्रवृत्तिरूपो विवर्त इति। तौ मूर्तिक्रियारूपौ द्वावपि विवर्तौ विद्यारूपे आत्मनि आविद्यकत्वाद् भेदाभेदाभ्यामनिर्वाच्यौ । एतादृशविवर्तजननमेवाविद्याया अविद्यात्वमिति ।\n'प्रक्रिया जगतो यतः' इति । यतो ब्रह्मण शब्दतत्त्वाज्जगतः सकलस्यागमस्य त्रयीरूपस्य प्रक्रिया प्रथमत उत्पत्तिः ।\nअत्र जगत्पदं सकलागमेषु लाक्षणिकम्, 'यो ब्रह्माणं विघाति पूर्व यो वै वेदांच प्रहिणोति तस्मै' इति ब्रह्मण उत्पत्तेः पूर्वमेव वेदानामुत्पत्तिश्रवणात्, वक्ष्यते च ।\nअयं भावः सर्वविकाराणां प्रलये वर्णमात्रापदाद्यानुपूर्वीशून्यमुपसंहतक्रमं शब्दाख्य ब्रह्मैवावतिष्ठते। सेयं ब्रह्मणोऽवस्था 'संवर्त' इत्युच्यते ।\nतल्लक्षणं तु — अनेकस्यैकत्रोपसंहारः 'संवर्त' इति, तद्विपरीतं तु एकस्यानेकरूपेण प्रति- भासो 'विवर्त' इति ।\nप्रलये च पदार्थानां नास्ति परस्परभेदेनावधारणमिति तदाऽनाकृतमव्याकृतं वा ब्रह्म उच्यते।\nकिञ्च, तदानीं शब्दाख्ये ब्रह्मणि विकाररूपा ग्रन्थयो रूपाद्यात्मका विषयाः कारणात्मना सन्तोऽपि भोगासम्पादकत्वादसन्त इवेति तदानों तैरव्यपदेश्यं ब्रह्मेति तादृशाद् ब्रह्मणः सकलागमा एव पूर्व जायन्ते वेदशब्देभ्यश्चार्था इति ।\nअत्र च पद्यार्थे एता अभियुक्तोक्तयः-\nयः सर्वपरिकल्पानामाभासे (सो) ऽप्यनवस्थितः ।\nतर्कागमानुमानेन बहुधा परिकल्पितः ।।\n यः प्रत्यक्चैतन्यरूप आत्मा सर्वेषां परिकल्पानां रूपादिविषयविकल्पानामाभासेऽधिष्ठानतया सामान्यरूपेण विशेष्यतागोचरत्वेऽपि अनवस्थितो विशेषरूपेण प्रकारतयाऽगोचरः । 'आभासोऽपि' इति पाठे 'तेन रूपेण तथा गोचरोऽपि' इति व्याख्येयम्। तर्कागमानुमानेन लि विना केवलेन दृष्टान्तेन स्वयमुत्प्रेक्षारूप ( कल्पनारूप) यत्प्रतिभानमसौ तर्कः । यथाऽऽत्मा सूर्यसहस्रप्रकाश इव विद्युदविद्योतनमिवेत्यादि । परपुरुषाद गुर्वादिभ्यः श्रवणमागमः । सल्लिङ्गतः साधनमनुमानम् । एतैर्य आत्मा बहुधा बहुभी रूपादिविषयाकारः परिकल्पितो विकल्पगोचरः कृत इत्यर्थः । \nव्यतीतो भेदसंसर्गौ भावाभाव क्रमाक्रमी।\nसत्यानृते च विश्वात्मा प्रविवेकात प्रकाशते।।\nयो विश्वात्माऽविद्यया निजशक्त्या विरूपेण विवर्तनाद विद्योपादानतया विश्वरूपोऽपि भेदसंसर्गी विषयभेदं विषयसंसर्गष्ठ व्यतीतोऽतिक्रान्त, निह नानास्ति किञ्चन तु 'तद द्वितीयमस्ति असते नहि सज्जते' इत्यादिश्रुते भावाभावी च व्यतीत इति योजना ।\nअयं भावः - विवर्तदशायां सतां रूपादिविषयाणामस्तित्वरूपा भावरूपता स्वाकारेण विवृत्तपत्रह्मोपधानादेव न स्वतः । संवर्तदशायामसताञ्च रूपादिविषयाणामभावरूपता नास्ति त्वरूपा ब्रह्मसत्ताकारोपहितस्वरूपनिषेधरूपत्वात् । तौ च रूपादीनां भावाभावी ब्रह्मणिदशाभेदेन कल्पितौ वस्तुतस्तु ब्रह्म तादृशदशाद्वयविनिर्मुक्तमिति ।\nयद्वा दृश्यमानस्य रूपादेरसत्यत्वात्तदभिन्नस्य ब्रह्मणोऽसंसर्गितया धर्मैरनवधार्यमाण- त्वात् सत्तामतिक्रान्तं ब्रह्म प्रत्यचतन्यरूपतया स्वप्रकाशतया चोपलभ्यमानत्वेन असत्तामप्यति- कान्तं ब्रह्म क्रमाक्रमी किञ्चासङ्गित्वादेव कालदेशोपाधिकं क्रममक्रम व्यतीत तत्। सत्यानृते च किञ्च व्यावहारिकं सत्यं प्रपञ्चरूपं स्वात्मनि मायया कल्पितम् अनृतं च प्रतिभासिक स्वाप्नप्रपञ्चादि समतिक्रान्तं । एवं सर्वविकल्पान् व्यतीतोऽपि विश्वात्मा प्रविवेकाद युक्त्याऽत्रमयादिकोशेस्यः पञ्चभ्यो विवेचनात् पृथक्करणात् स्वरूपेण प्रकाशते ना इत्यर्थः ।\nअन्तर्यामी स भूतानामाराद दूरे च दृश्यते। सोऽत्यन्तमुक्तो मोक्षाय मुमुक्षुभिरुपास्यते ॥\nस प्रागुक्त आत्मा भूतानां सर्वेषां प्राणिनाम्, अन्तर्यामी अन्तरवस्थाय प्रवर्तक आत् समीपे स्वात्मरूपत्वात् दूरे च परस्मिन् दृश्यते, एक एवोपलभ्यते। सोऽत्यन्तमुक्तः, तस्य मुक्तिर्हि अन्त कालकृतं परिच्छेदमतिक्रान्तेत्यत्यन्तमुक्तः इत्युच्यते। सदा मुक्त इत्यर्थः । स च स्वमोक्षाय मुमुक्षुभिरुपास्यते निष्कामकर्मानुष्ठानेन समाधी साक्षात्कारेण वा सेव्यत इत्यर्थः ।\nप्रकृतित्वमपि प्राप्तान् विकाराकरोति सः ।\nऋतुधामेव ग्रीष्मान्ते महतो मेघसंप्लवान् ।।\nय एते प्रधानपरमाण्वादयोऽपि कारणानि महदादीनां प्रकृतित्वं प्राप्ताः, तानप्यसावेव विश्वात्मा जनयति। अत एव ते विकारशब्देनोका यथा ऋतुधामा, ऋतवो वसन्तादयस्तेषां सारभूतं तेजी यस्य स ऋतुधामा सूर्य:, यद्वा ऋतवो वर्षरात्रयो वर्षदिनानि तेषां जनकं तेजो यस्य सः । अत्र वर्षं वृष्टिः । यद्वाऽत्र संवत्सर ऋतुः, तस्य सारभूता वर्षाः, तासां जनकं धाम यस्येति बहु- व्रीहिणा ऋतुधामा सूर्य इति। स ऋतुधामा सूर्यो यथा ग्रीष्मान्ते महतो मेघसंप्लवान् (अत्र संप्लवो व्याप्तिः ) व्यापकमेघान् जनयतीत्यर्थः ।\nतस्यैकमपि चैतन्यं बहुधा प्रविभज्यते । \nअङ्गाराङ्कितमुत्पाते वारिशेरिवोदकम् ।।\nतस्याकाशादिवदेकमपि चैतन्यं कार्यकरणसंघातरूपोपाधिभेदेन बहुधा देवतिर्यइनरादिभेदेन विद्यते। तस्येति षष्ठी राहोः शिर इतिवद्व्यपदेशिवद्भावेन पृथक्त्वापदेशात्। उत्पातकाले परिशेति योजना।\nतस्मादाकृतिगोस्थाद व्यक्तिमा विकारिणः । \nमारुतादिव जायन्ते वृष्टिमन्तो बलाहकाः ॥\nअत्र गोत्रं सादृश्यम् आकृतिर्जातिः। आकृतिगोत्रस्थात् जातिसादृश्यस्थितात्, जातिसदृशात्। जातिर्यथा व्यक्तिष्वनुगता सर्वविकारानुगतमिति जातिसदृशम्। तस्मादात्मनः, विकारिणोऽविद्यया विकृताद् व्यक्तिग्रामा घटपटादयः, मारुतविशेषाद् वृष्टिमन्तो बलाहका इव जायन्त इत्यर्थः ।\nयद्यपि पूर्वत्रापि मेघदृष्टान्तमुखेन सर्वविकारप्रकृतित्वं ब्रह्मण उक्तम्, तथापि पूर्वत्र ऋतुधाम्नो मेघकारणत्वमुक्तम्, अत्र तु मारुतानाम्। \nयद्वा पूर्वत्र यथा सूर्यस्य वसन्तादि-ऋतुसंवत्सरादिरूपविकारान्तहेतोर्मेघहेतुत्वमपि एवं ब्रह्मणोऽपि सर्वप्रकृतित्वमित्युक्तम्, अत्र तु सर्वानुगतत्वेन जातितुल्यता सर्वकारणस्य ब्रह्मण उत्तेति विशेषः ।\nत्रयीरूपेण तज्ज्योतिः परमं परिवर्तते । \nपृथक्तीर्थप्रवादेषु दृष्टिभेदनिबन्धनम् ।।\nतत् पूर्ववर्णितम्, परमं लौकिकानामादित्याग्न्यादिज्योतिषामप्यवभासकं ज्योति:, सर्वावभासकत्वादविद्यारूपतमोनिवर्तकत्वाच्च ज्योतिः शब्दाभिधेयम्, त्रयीरूपेण ऋग्यजुःसामरूपेण प्रथमं परिवर्तते विवर्तते। पृथक्तीर्थप्रवादेषु भिन्नेषु साङ्ख्यादिशास्त्रप्रवादेषु, दृष्टिभेदानाम् आत्मैकत्वानेकत्वप्रकृतिसत्यत्वासत्यत्वादिदृष्टिभेदानां निबन्धनं सम्भवकारणम्। य एते साङ्ख्यादिप्रवादास्ते त्रयीरूपेण विवृत्ताद् ब्रह्मण एव प्रस्तूयन्त इति तेषां दृष्टिभेदानां तदेव निबन्धनम् । अत एवाग्रे वक्ष्यति\nतस्यार्थवादरूपाणि निश्रिताः स्वविकल्पजाः । इति (वा० १. का० ८)\nशान्तं विद्यात्मकं योंऽशस्तद् हैतदविद्यया।\nतया ग्रस्तमिवाजस्रं या निर्वक्तुं न शक्यते ।।\nब्रह्मणि विद्याऽविद्याविभागेणांशद्वयं परिकल्प्याह-शान्तविधात्मकमिति शान्तं स्थूल- सूक्ष्मकारणशरीरेषु सञ्जायमानविविधसंक्षोभशून्यम्, विद्यात्मकं नित्यविज्ञानात्मकम्, योऽशः, तदु ह तदेव है। अब हशब्दः शास्वप्रसिद्धियोतकः । एतत् प्रत्यचैतन्यम्, तथा अविद्ययाऽजसं प्रस्तमिव आवृतमिव अअखण्डेनादित्यविम्बमिव या विद्या सत्यासत्याभ्यामात्मभेदाभेदाभ्यां वा निर्वक्तुं न शक्यत इति योजना ।\nसर्वतः परिवर्तनां परिमाणं न विद्यते।\nतस्या या लब्धसंस्कारा न स्वात्मन्यवतिष्ठते ।।\nतस्या अविद्याया परिवर्तानां परिणामानां परिमाणम् = इयत्तया सङ्ख्यानं न विद्यते ।\nननु प्राग् ब्रह्मणः परिवर्ता अर्था इत्युक्तम्, अत्र तु अविद्याया इति कथमुच्यत इति चेत्, श्रूयताम्-ब्रह्मणो नित्यकूटस्थत्वेनाविकारितया न ब्रह्मणो वस्तुतः परिवर्ता अर्थाः, किन्तु ब्रह्मणि अध्यस्ताया अविद्याया इति परिवर्तमानाविद्यासन्निधानेन ब्रह्मणः परिवर्ता इत्युक्तम्। याऽविद्या लब्धसंस्कारा लब्धप्रबोधा जीवेन कृतसाक्षात्कारा स्वात्मनि स्वस्वरूपे नावतिष्ठते ।\nअयं भावः --- यदाऽविद्यायाः शक्तयो ज्ञानवैराग्यनिरोधसंस्कारादयो लब्धपरिपाका भवन्ति, तदानेन परिकल्पितेनात्मना जीवेन मिथ्यात्वेन भासनात् स्वरूपप्रच्युतिरिव तस्याः, जीवन्मुक्तौ तस्याः प्रारव्यभोगार्थं संस्काररूपेण सत्त्वाभ्युपगमेऽप्यसत्यरूपेणेन्द्रजालवदवस्थानादिति ।\nयथा विशुद्धमाकाशं तिमिरोपप्लुतो जनः । \nसङ्कीर्णमिव मात्राभिश्चित्राभिरभिमन्यते ॥\nतथेदममृतं ब्रह्म निर्विकारमविद्यया ।\nकलुषत्वमिवापन्नं भेदरूपं विवर्तते ॥\nयथा तिमिरदोषदूषितलोचनः पुरुषो विशुद्धमप्याकाशं चित्राभिर्मात्राभिर्विषयैः सङ्कीर्णमिवा- भिमन्यते । मीयन्ते = चक्षुरादिभिः प्रमीयन्त इति मात्रा रूपादयो विषया:, तथेदममृतं नित्यं ब्रह्म निर्विकारमप्यविद्यया कलुषत्वमापन्नमिव भेदरूपं भिन्नं विवर्तते प्रतीयत इत्यर्थः ।\nब्रह्मेदं शब्दनिर्माणं शब्दशक्तिनिबन्धनम् । \nविवृत्तं शब्दमात्राभ्यस्तास्वेव प्रविलीयते ।।\nशब्दतत्त्वमित्यत्र हेतुमाह—ब्रह्मेदमिति । इद जगत् शब्दनिर्माणं ब्रह्मैव । सर्वे रूपादयो विकाराः शब्दरूपतया निर्मीयन्तेऽनेनेति कर्तरि बहुवचनाल्ल्युट् । शब्दरूपतया रूपादयोऽनेन निर्मीयन्त इत्युक्त्या शब्दतत्त्वस्य ब्रह्मणः प्रकृतिरूपेणार्थेष्वनुगमो दर्शितः । शब्दशक्तिनिबन्धनं शब्दस्य वाऽभिधाऽऽख्या शक्तिः सा निबन्धनं ज्ञापककारणमस्य तत्तथा । अनेन अर्थस्य स्थिति- 'प्रवृत्तिनिवृत्तिविभागाः शब्देनाक्रियन्त' इत्युक्तं भवति । तथा हि-अर्थस्य शब्द एव स्थितिः, शब्दादेव प्रवृत्तिः शब्दे एवं निवृत्तिलय इति। यदीदं न स्यात्, तदा शब्दशक्त्या न बोध्येतेति । अथवा ब्रह्मेदमिति इदमात्मकस्य जगतो ब्रह्माभेद: साध्यते। तत्र हेतुः शब्दनिर्माणमिति । यतः शब्देन निर्मितं तत इत्यर्थः ।\nप्रकृतस्य हेतो: साधनायाह- शब्दशक्तिनिबन्धनमिति । शब्दशक्तयो यतस्तत्रार्थेष्वनुगता आसते प्रतीयन्ते वा तत्र शब्दशक्तिष्वर्था विनाशकाल इति शब्दशक्तिनिबन्धनमिदं जगदित्यर्थः । शेभ्यः, विवृतं विवर्तरूपेणोन्द्रतम्, प्रतीयमानञ्च तास्वेव शब्दमात्रासु स्वोपादानकारणीभूतासु किच्छेदं जगत् शब्दमात्राभ्यः शब्दतत्वस्य ब्रह्मणो मात्राभ्यः, ततदर्थानुकूलशक्तिपरिच्छित्रेभ्योऽस प्रविलीयत इत्यर्थः ।\nअनादिनिधनं ब्रह्मेतीमां कारिकां स्याद्वादरत्नाकरे वादिदेवसूरिरित्थं व्याचष्टे — अनादिनिधनं हि शब्दब्रह्म, उत्पादविनाशाभावात् । अक्षर चाकाराद्यक्षरस्य । निमित्तत्वात् । अनेन वाचकरूपता. अर्थभावेनेत्यनेन तु वाच्यरूपता सूचिता प्रक्रियेति भेदाः । शब्दब्रह्मेति नामसङ्कीर्तनमिति । \nशान्तरक्षितस्त्वस्याः कारिकाया अर्थ स्वोपज्ञकारिकयाऽऽह\nनाशोत्पादसमालीढं ब्रह्म शब्दमयं परम् ।\nयत्तस्य परिणामोऽयं भावग्रामः प्रतीयते ।। इति ।\n'अनादिनिधनं शब्दब्रह्मतत्त्वम्' इति वादिदेवसूरिसम्मतः पाठस्तु हरिवृषभदेवाद्यसम्मतोऽर्थे चासङ्गत इति हेयः ।\nकारिकायाः समासार्थस्तु - यद् ब्रह्म आनदिनिधनम्, उत्पादविनाशरहितं सर्वविकल्पातीतं शब्दतत्त्वम्, अर्थानां शब्दोपग्राह्यतयाऽर्थेषु मृदादिवत् प्रकृतित्वेन शब्दानुगमात् शब्दतत्त्वम्.अक्षराणां वर्णानां निमित्तत्वादक्षरम्, अर्थभावेन अर्थरूपतया विवर्तते स्वरूपादप्रच्युतं प्रतीयते । यतः शब्दतत्त्वाद् ब्रह्मणो जगतः सकलागमानां प्रक्रिया प्रथमत उत्पत्तिरिति ।\nयत्तु महावैयाकरणहरिवृषभकृते प्रकाशे अक्षरमित्यस्य विनाशरहितमित्यर्थमभिप्रेत्य तच्चानिमित्तत्वादक्षरमित्युक्तम्, तन्न युक्तम्, अनादिनिधनमित्यत्र निधनस्य प्रतिषेधेन पुनरुक्तेः । यदपि जगतः प्रक्रिया इत्यस्य जगदाख्या विकाराः प्रक्रियन्त इत्युक्तम्, तदपि न,'विवर्ततेऽर्थभावेन' इत्यनेन गतार्थत्वात् ॥",

		"1.2": "इदानीं ब्रह्मणः सर्वथाभेदरूपप्रतिषेधमाह – एकमेवेति ।\nयत् शब्दतत्त्वं ब्रह्म एकमेवाम्नातम्। एकमेवाद्वितीयमित्यादिश्रुत्या पौनःपुन्येनोक्तम् । तथा हि-लोके ये घटरुचकादयो विकाराः, ये च मृत्सुवर्णादयो विकारिणस्तत्र विकारिणामेकत्वे विकाराणाञ्च परस्परं नानात्वेऽपि तत्सर्वं सर्वप्रकृतेर्ब्रह्मण एकत्वादेकमित्याम्नातम्, ब्रह्मणि एकत्वञ्च भेदव्यवच्छेदमात्रम्, न त्वेकत्वसंख्यायोगरूपम् । तथा च श्रुतयः - 'सलिल एवैको द्रष्टाऽद्वैत एक एवाभवत्' इति, 'सदेव सोम्येदमग्र आसीदेकमेवाद्वितीयम्' इति 'प्रणव एवैकस्त्रेधा व्यभज्यत' इति, 'असद्वा इदमग्र आसीत् किं तदसदासीत् । ऋषयो वाव तेऽग्रे तदसदासीत् । य ऋषयः प्राणाः' इति च ।\nअत्र ब्रह्मणः सलिलत्वेन रूपणं स्वच्छत्वात् । यथा विभुत्वादाकाशत्वेन रूपणम् । यथा वा विधारकत्वेन प्राणत्वेन रूपणम् । प्रणव एवैक इत्यत्र प्रणवशब्देन तदर्थोऽविवृत्त आत्मा, वाच्यवाचकयोरभेदात् । त्रेधा ऋग्यजुः सामरूपैः । ऋषय: प्राणा इत्यत्र प्राणा इन्द्रियाणि दर्शनसाधनत्वात्। प्राणानामसत्त्वं च विकारत्वाद् ब्रह्मणः । श्रुतावद्वैतशब्दोऽभेदार्थकः, न तु द्वित्वनिषेधार्थकः; त्रिचतुरादिष्वपि तत्प्रसक्तेः उत्तरसंख्याबाधात् ।\nभिन्नं शक्तिव्यपाश्रयादिति शक्तिभेदाश्रयाद् भिन्नं भिन्नत्वेन प्रतीयमानं व्यवह्रियमाणं वेत्यर्थः । व्यपावत्रनर्थकौ छन्दोऽनुरोधेनोपात्तौ।\nक्वचित्तु भिन्नशक्तिव्यापाश्रयादिति पाठः । स तु न युक्तः, हेतुपञ्चम्यन्तस्यास्य पूर्वत्र परत्र वाऽन्वयानुपपत्तेः । तथा हि-पूर्वत्रनन्वयः स्पष्ट एव। उत्तरत्रापि नान्वयः सम्भवति, स्वस्मिन् स्वशक्तिभ्यो भेदे भिन्नशक्त्याश्रयत्वस्याप्रयोजकत्वात् । यद्वा भिन्नशक्तिव्यापाश्रयादिति पाठे पञ्चम्यन्तस्य पूर्वत्रैवान्वयः शक्तीनां भेदेऽपि तदाश्रयस्यैकत्वात्। अत्र शक्तिशब्देन कारणात्मना स्थिता घटादयः पदार्थाः, कारणगता तत्तत्कार्यानुकूला योग्यता वा विवक्षिता । ते चोभये भिन्नरूपा अपि परमकारणस्य ब्रह्मण आत्मभूता एवेति भिन्नशक्त्याश्रयत्वेनापि न तस्य भेदः ।\nअथवा यद्यभिन्नं प्रागुक्तरुतं ब्रह्म तदा कथमयं भेदव्यवहार इत्याशङ्कय समाधते भिन्नशक्तिव्यपाश्रयादिति । अत्र भेदव्यवहार इति शेषोऽध्याहर्तव्यः ।\nअयं भावः शब्दतत्वे ब्रह्मणि यदेकत्वम्, तदविरोधेन परस्परं विरोधिन्यो ब्रह्मण आत्मभूता देशकालाविभागेन समुच्चिता अनिर्वाच्या शक्तयः सन्ति। ताचैकजातीयत्वेन ब्रह्मण एकत्वं न विरुन्धन्ति । विरोधिसदसत्कार्योदयेन च तासां परस्परं वैलक्षण्यमनुमीयते विरोधिप्रत्ययैश्च नानात्वमिति ।\nननु कथं पुनरभिन्नस्य वस्तुनस्तद्रूपापरित्यागेन भिन्नरूपतेति, अनुमानविरोधेनाद्वैतागमस्याप्रामाण्यम् । अनुमानाकारश्च - ब्रह्म नाभिन्नम्, अविकारित्वे सत्यनेकाकारत्वेन प्रतीयमानत्वात् गोघटादिवदिति चेत्, न अर्थोपलब्धौ व्यभिचारात्। तथा हि-भिन्नस्य विलक्षणस्यार्थस्य प्रत्यवभासमात्राः प्रत्यवभासव्यक्तयो यस्यामुपलब्धौ बुद्धौ तस्यां येऽर्थाः = अर्थानुरूपाः, प्रत्यवभासाः = प्रतिबिम्बकाः, ते न बुद्धिगतमेकत्वमतिवर्तन्ते । तद्यथा— पृथिवी इति, लोका इति । अत्र पृथिवीशब्देन पृथिव्यवयवभूता गोघटवृक्षादयो गृह्यन्ते, तदुपलब्धेरनेकाकारत्वात् पृथिव्युपलब्धेरेकाकारत्वात्। एवं लोकपदेनापि न मनुष्यसमाजो गृह्यते, किन्तु तदवयवभूता देवदत्तादयः । तथा च यथा ज्ञानगतो वृक्षाद्याकारावग्रहो न ज्ञानस्यैकत्वेन विरुध्यते, नार्थाकाराज्ज्ञानाकारस्यात्मभेदोऽस्ति तेषामर्थाकाराणामेकज्ञानतत्त्वानतिक्रमात् तथैवाद्वितीये ब्रह्मणि मिथः पृथक्त्वेन प्रत्यवभासमानानामपि सर्वंशक्तीनामद्वितीयब्रह्मतत्त्वानतिक्रमेणा पृथक्त्वमेव ।\nअपृथक्त्वेऽपि शक्तिभ्य इति । यथा खलु जातिव्यक्त्योः परस्परं भेदः, न तथा शक्तिभिः सह ब्रह्मणो भेदः, किन्तु यथा साङ्ख्यमते प्रकाशात्मचित्प्रतिबिम्बवदन्तःकरणमेकं सर्वविषयाकारेण परिणमनमप्येकाकारम्। न च ता वृत्तयः काञ्चन ततो व्यतिरेकिण्यस्तस्माद् बहिर्भूताः, तथापि भिन्ना इव ततो गृह्यन्ते । एवं ब्रह्मणोऽपि शक्तयो विकारमात्राश्चापृथक्त्वेऽपि भिन्ना इव गृह्यन्त इति ।\nसमासार्थस्तु—यच्छब्दतत्त्वं ब्रह्म एकमेव श्रुतिष्वाम्नातं पौनःपुन्येनोक्तम्, शक्तिभ्योऽपृथक्त्वेऽपि = शक्तिभ्योऽपृथक्त्वेन वस्तुत एकत्वेऽपि मिथो भिन्नशक्त्याश्रयत्वेन पृथक्त्वेनेव वर्तते भिन्नमिव व्यवहारे प्रतीयत इति । यद्वा शक्तिभ्योऽपृथक्त्वेऽपि शक्तिभ्यः पृथक्त्वेनेव वर्तते पृथक्तत्त्वमिव प्रतीयत इत्यर्थः ।\nअयं भावः – शक्तिभ्यो ब्रह्मणोऽपृथक्त्वेऽपि शक्तिभेदकृत आरोपितः पृथक्त्वावभास इत्यर्थः । यथा प्रकाशस्यैकत्वेऽपि तत्तत्प्रकाश्याकारावग्रहकृत आरोपितः प्रकाशे पृथक्त्वव्यवहारः ।\nवस्तुतस्तु प्रकाश्याकाराणामपि प्रकाशादभेदेन न मिथो भेदः, तदभिन्नाभिन्नस्य तदभिन्नत्वनियम इति न्यायादिति ॥",

		"1.3": "ब्रह्मण एकत्वेऽपि शक्तिभेदे नियामकमाह- अध्याहितकलां यस्येति ।\nयस्य ब्रह्मणोऽध्याहितकलाम् आरोपितभेदाम् । कलाऽत्र भेदः, कलतेरनेकार्थत्वात् । कालशक्तिमुपाश्रिता जन्मादयः षड्विकारा भावभेदस्य योनयो भवन्तीति योजना ।\nअयं भावः यद्यपि सर्वेऽपि विकाराः = कार्याणि स्वस्वकारणाधीनोत्पत्तयः, तथाप्यस्ति तेषां सर्वेषामप्युत्पत्तौ कालशक्ति: सहकारिकारणम्। कालशक्तिश्चैकत्वान्नित्यत्वाच्च सर्वासु तत्तत्कारणशक्तिषु जन्मवतीषु समनुगतेति तत्तत्कारणशक्तिकृतावच्छेदेन क्रमवानिव कालशक्तेरवभासोपगमो लक्ष्यते । तत्तत्कारणशक्तिपरिच्छिन्ना च क्रमवती कालशक्तिः काञ्चित् कारणशक्तिं प्रतिबध्नाति काञ्चित् शक्तिं चाभ्यनुजानाति। ततश्च प्रतिभावं क्रमेण वैश्वरूप्यम् = नानारूपत्वम् अनुभूयते यस्मिन् वृक्षे किसलयादिवैचित्र्यम् एकस्मिन् वा किसलये रक्तत्वमार्दवादिविशेषाः । कालशक्तिकृते तत्तत्कारणशक्तिप्रतिबन्धाभ्यनुज्ञे च यथा। यथैकस्मिन् वृक्षे प्रथमं किसलयस्याभ्यनुज्ञा पल्लवस्य प्रतिबन्धः, ततः किसलयस्य प्रतिबन्धः पल्लवस्याभ्यनुज्ञा, अत एवेदं पदार्थानां वैश्वरूप्यम् । तत्तत्कार्याणां तत्तदुपादानकारणशक्तयश्च परतन्त्रा अदृष्टादिरूपजन्मवत्कारणान्तराधीनवृत्तय इति कालशक्तेर्नित्यत्वात् सदा सन्निधानेऽपि न सदा सर्वकार्यप्रसवः कारणान्तराणां सदाऽसन्निधानात् । इयं च कालशक्तिर्भगवतः स्वातन्त्र्याख्या कर्तृत्वशक्तिः पदार्थानां निष्पादनोपसंहारयोग्यतारूपा । पदार्थानां निष्पादनं च स्वोपादाने कारणात्मनाऽवस्थितानामाविर्भावनम् उत्पत्त्यभ्यनुज्ञारूपम्, उपसंहारश्च तत्रैवोपादाने तिरोभावनरूपः स्थित्युत्पत्योर्द्वयोरपि प्रतिबन्धेनेति । सा च भगवतः कालाख्या कर्तृत्वशक्तिरभिन्नापि क्रमवद्भिर्मानारूपैः तत्तत्कारणशक्तिरूपैः मीयन्ते निर्मीयन्ते पदार्था आभिरित मात्राः शक्तयः प्रविभज्यमाना विकारमात्रागतं भेदरूपं संसर्गात् स्वस्मिन्नध्यारोपितं स्वाधिष्ठाने भगवत्यध्यारोपयति । यथा दण्डलेखा उन्मानेन, यः सूत्रद्वारा दण्डलेखासंयोगिनो द्रव्यान्तरस्य परिमेयद्रव्यस्य गुरुत्वप्रतिबन्धः = अधोनयनानुकूलगुरुत्वशक्तिप्रतिबन्धः, तत्काले परिमेयद्रव्यगतं परिच्छेदं तत्संयोगेन स्वस्मिन्नध्यारोपितं तुलासूत्रस्थानेऽध्यारोपयति । एवञ्च कालशतेरेकत्वेऽपि नानात्वं स्वसंसृष्टत्तत्तत्कारणशक्तिनानात्वप्रयुक्तं तत्राध्यारोपितेन च नानात्वेन ब्रह्मणो नानात्वमध्यारोपितमत्यायातम् सर्वाश्च कारणशक्तयो भगवतः स्वातन्त्र्याख्यां कर्तृत्वशक्तिं कालाख्यां नातिवर्तन्ते किन्तु तद्वृत्तिमनुपतन्त्येवेति नियतकाले प्रतिबन्धजन्माभ्यनुज्ञे सर्वेषां भावानामिति। एतच्च सर्वं हर्युपज्ञटीकावृषभदेवकृततट्टीकादर्शनमूलकम् ।\nएवं कालभेदे सति स्वरूपतोऽपूर्वापरस्यापि भावस्याभूदित्यतीतकालरूपेण नाभूदिति भविष्यद्वर्तमानकालरूपेण पौर्वापर्यव्यवस्थाविकल्पे सति कालकृताः सर्वेषामपि भावानां जायते अस्ति विपरिणमते, वर्धते अपक्षीयते विनश्यतीति षडविकारा परिणामा भावभेदस्य क्रियाविशेषस्य पच्यादिरूपस्य यरूपसत्तविकारविशेषस्य योनयोऽतीतभविष्यद्वर्तमानरूपैरपाचीत्- पक्ष्यति-पचतीत्यादिरूपैर्ज्ञापककारणानि, उपप्लवन्ते= सम्पद्यन्ते । तत्रापक्षयविनाशाभ्यां पूर्वक्रियाया अतीतत्वमपरस्याश्च भविष्यत्यं शप्यते जन्मस्थितिविपरिणामविवृद्धिभिस्तु वर्तमानत्वमित्यूह्यम् । एते च षड्भावविकारा जातिसमुद्देशे सत्ताविभागे कार्त्स्न्येन वक्ष्यन्ते ।\nसमासार्थस्तु – यस्य ब्रह्मणोऽध्याहितकलां स्वसंसर्गितत्तदुपादानशक्तिभेदेनाध्यारोपितभेदां कालशक्तिमुपाश्रिताः, तत्तदुपादानशक्तीनां कारणान्तराधीनवृत्तिकानां सहकारिण्या कालशक्त्याभ्यनुज्ञाताः पच्यादिक्रियाणां जन्मादयः षड्विकाराः परिणामाः, भावभेदस्य क्रियाविशेषस्य पच्यादिरूपस्य ब्रह्मरूपसत्तासामान्यविकारस्य योनयः अतीतभविष्यद्वर्तमानत्वादिरूपैः = अपाक्षीत्-पक्ष्यति पचतीत्यादिरूपैः, ज्ञाने हेतवो भवन्तीति ।\nमहावैयाकरणो हरिवृषभस्तु सतां भावविकाराणां योनय उपप्लवन्त इति व्याचचक्षे। तत्तु 'सत्ताविकाराणां योनय उपप्लवन्ते' इति हर्युपज्ञटीकाया वृषभदेवकृतेन क्रियाविशेषाणां पचादीनामिति व्याख्यानेन विरुद्धयते। किञ्च, कारिकायां भावभेदस्य इत्यस्मिन् पदे भेदग्रहणं भावविशेषार्थकं क्रियाविशेषाग्रहणे भावसामान्यग्रहणे च नोपपद्यत इत्यवधेयम्।\nहरिवृषभस्तु 'अव्याहताः कला यस्य इति पाठमाश्रित्य अव्याहतास्ततस्वरूपत्वेन नित्या अपि यस्य कलाः शक्तयः कालशक्तिमाश्रिता भावभेदस्य योनयो भवन्तीत्यन्वय इति वदन् ब्रह्मणि कालाख्या स्वातन्त्र्यशक्तिर्जन्माद्यनुकूलाश्च शक्तयः नित्याः सन्ति, जन्मादयश्च षड्विकारास्तासां परिणामाः । ते च क्रमवन्तः जन्मादिशक्तीनां नित्यत्वेऽपि कारणान्तराणामपि कालातिरिक्तानामपेक्षणात् कारणान्तराणाञ्चानित्यत्वेन सदाऽसन्निधानात्। कालशक्तिश्च सहकारिकारणं जन्मादिशक्तीनाम् । विकारगतं भेदं च कालशक्तावरोप्य कालभेदः। एवं स्वरूपतः पौर्वापर्यरहितस्यापि भावस्य कालशक्त्या पौर्वापर्यव्यवस्थायां कल्पितायां जन्मादयः षड्विकाराः कारणात्मना सतामेव भावानां जातत्वादिव्यवहारे योनयो भवन्तीत्यर्थमभिप्रैति ।\nहर्युपज्ञटीकायां तु भगवतः कालाख्या शक्तिर्नित्या, सर्वेषां भावानां स्वस्वोपादानादिकारणगताः शक्तयस्त्वनित्या आश्रयानित्यत्वात्। तासां सहकारिकारणं कालः । उपादानादिशक्तयः कालशक्तिश्च कारणान्तराधीनवृत्तय इति न सदा जन्मादयः कारणान्तराणां सदाऽसन्निधानात् । जन्मादयश्चोपादानादिशक्तीनां परिणामाः क्रमवन्तः । अत एव परिणामिन्यः शक्तयोऽपि क्रमवत्यः । तासां क्रमरूपैः कालशक्तेरपि तत्संसृष्टायाः क्रमवानियावभासोपगमो लक्ष्यते।\nएवं क्रमवद्भिः शक्तिरूपैः कालस्य कर्तृशक्तिः प्रविभज्यमाना स्वस्मिन्नध्यारोपितं विकारगतं भेदं स्वाधिष्ठाने ब्रह्मण्यध्यारोपयतीति रीत्या एकस्यापि ब्रह्मणो नानात्वमिति स्थितम् ॥",

		"1.4": "एवं सर्वतो भेदप्रतिषेधम् स्वगतसजातीयविजातीयभेदप्रतिषेधं ब्रह्मण्यभिधायाऽभिन्नस्यापि तस्य सर्वतः सर्वत्र भेदव्यवहारहेतुतामाह – एकस्येति ।\nएकस्यापि सर्वबीजस्य । चोऽप्यर्थे । यस्य ब्रह्मण इयमनुभूयमाना भोक्तृभोक्तव्यरूपेण भोगरूपेण चानेकधा स्थितिर्विवर्तरूपा व्यवहारव्यवस्था इति योजना । ननूक्तं प्राक् प्रक्रिया जगतो यतः' इति। ततो गतार्थेयं कारिकेति चेत्, न, यतस्तत्र ब्रह्मणि सर्वोत्पत्तिहेतुता प्रदर्शिता, न तु स्थितिकाले सर्वभेदव्यवहारहेतुता। सा त्वत्र भोक्तृभोक्तव्यभोगव्यवहाररूपनिदर्शनोपन्यासमुखेन प्रदर्श्यते।\nअयं भावः - ब्रह्म यद्यपि एकमेवाम्नातम्, तथा तत्र भेदाभेदाभ्यां सत्त्वासत्त्वाभ्याञ्चानिर्वाच्या विरुद्धकार्यप्रसवानुमितविरोधा अप्येकस्मिन् ब्रह्मण्यधिष्ठाने यौगपद्येन वृत्तेरविरोधिन्यः शक्तयः सन्ति, 'परास्य शक्तिर्विविधैव श्रूयते', 'इन्द्रो मायाभिः पुरुरूप ईयते' इत्यादिश्रुतिशतेभ्यः । ताभिश्च शक्तिभिर्ब्रह्मणोऽसत्यो रूपप्रविभागः कल्पितः। तेषु च प्रविभक्तेषु रूपेषु जीवपदाभिधेयेषु भक्तृभोक्तव्यभोगग्रन्थयोऽनादिभवसञ्चितानुभवजनितवासनाः स्वप्नविज्ञानपुरुषवदबहिस्तत्त्वाः । यथा स्वप्ने दृश्यमाना विज्ञानमयाः पुरुषाः प्रकृतेर्विज्ञानस्यैकत्वात् तदभिन्नाभिन्नस्य तदभिन्नत्वनियम इति न्यायेनैकत्वमजहतोऽपि मिथो भेदेन दृश्यन्ते व्यपदिश्यन्ते च तद्वत् परस्परविलक्षणा अदृष्टवशाद् भोक्त्रादिरूपैर्विवर्तन्ते। सोऽयं ब्रह्मणो विवर्तः, तदुपाधिभूतानां तत्तद्वासनानुविद्धानानां शक्तीनां तु परिणाम एव। तस्य च ब्रह्मणो ग्रन्थ्यन्तररूपसमतिक्रमेण स्थितानां ग्रन्थीनां वासनानां तु विवर्ते सतीयमनेकधा भोक्त्रादिरूपेण लोके व्यवहारव्यवस्था प्रकल्पत इति । इदं हर्युपज्ञटीकामनुसृत्य व्याख्यातम् ।\nहरिवृषभस्तु — का सा कालशक्तिरत आह-एकस्य सर्वबीजस्येति । एकस्य सर्वबीजस्य ब्रह्मणस्तत्त्वान्यत्वाभ्यां सत्त्वासत्त्वाभ्याञ्चानिर्वाच्या शक्तिरूपा स्थितिरनेकधा भोक्तृभोक्तव्यभोगरूपेण लोकव्यवहाराय प्रवर्तत इत्यर्थ इति वदन् ब्रह्मोपाधिरूपशक्तिपरिणाममेव भोक्त्रादिकमभ्युपगच्छतीत्यतो नार्थभेदः किन्त्वत्र व्याख्याने स्थितिपदस्य शक्तिरूपोऽर्थश्चिन्त्यः॥",

		"1.5": "एवं प्राप्यब्रह्मणः स्वरूपं प्रदर्श्य प्राप्त्युपायं कथयति प्राप्त्युपायोऽनुकारश्चेति ।\nतस्य ब्रह्मणः प्राप्त्युपायोऽनुकार वेदः स च यद्यपि एकः तथापि कलौ नृणां शक्तिवैकल्यादनेकवर्त्मेव ऋग्यजुःसामरूपभेदेन तत्तच्छाखाभेदेन संहितापदक्रमादिभेदेन च पृथक्पृथक् समाम्नात इति योजना । तत्र दर्शनेषु ब्रह्मण: प्राप्तिर्दशधा विकल्पिता। तथा हि-अद्वितीयात्मसाक्षात्कारेण ममाहमित्यहङ्कारतादात्म्याभ्यासरूपग्रन्थिसमतिक्रममात्रं ब्रह्मणः प्राप्तिरित्यौपनिषदाः । प्रकृतिपुरुषान्यथाख्यात्या प्रकृतेश्चरिताधिकारत्वात् तं प्रति निवृत्त्या विकाराणां प्रकृतिभावापत्या भोग निवृत्तिरूपोऽपवर्ग इति सांख्यपथानुगाः ।\nवैकरण्यं नाम बाह्याभ्यन्तरकरणानां यत्नपूर्वकनिरोधाभ्यासेन परिपक्वेन स्वभावतो विषयेभ्यो निवृत्तिरेव तदेव ब्रह्मप्राप्तिरिति योगानुसारिणः । तथा हि-चक्षुरादिवृत्तिनिबन्धनो रूपादिग्रहः, ततश्च तत्प्राप्तये विविधाः समीहा अपि भवन्ति, ततस्ताभिः सुकृतदुष्कृतोपचयेन जात्यायुर्भोगरूपः संसारः । अतो बाह्यकरणानां चक्षुरादीनां पञ्चानां ज्ञानेन्द्रियाणां कर्मेन्द्रियाणां च पञ्चानां पाण्यादीनां बुद्धिमनसोश्चाभ्यन्तरकरणयोर्निवृत्त्या संसारनिवृत्तिर्ब्रह्मप्राप्तिश्चेति युज्यते ।\nअबहिःसाधना परितृप्तिर्विषयलौल्याननुविद्धश्चेतस आनन्दानुभवावस्थाविशेष एव ब्रह्मप्राप्तिरित्यपि क्वचित्। संसारिणां बहिरनुकूलविषयसाधना या तृप्तिस्तद्व्यवच्छेदायाबहिःसाधनेत्युक्तम् ।\nक्वचित् निरस्तसमस्तोपाधिपङ्कसम्पर्कमद्वितीयं स्वप्रकाशमात्मतत्वमेव ब्रह्मप्राप्तिरित्युच्यते । यत उपनिषत्सु वर्ण्यते-  'यथेष्टया स्त्रिया परिष्वती न किञ्चन वेद ' इति । क्वचित्तु आत्मकामत्वमेव ब्रह्मप्राप्तिरिति यतोऽनन्ताद्वितीये सच्चिदानन्दरूपे ब्रह्मणि साक्षात्कृते न शब्दादीन् विषयान् कामयते तेष्वौत्सुक्यविगमात् ।\nअनागन्तुकार्यत्वं ब्रह्मप्तिरित्यपि केचित्। अपरिच्छिन्नात्मसुखाननुभवेन केवलमागन्तुकं वैषयिकं सुखमर्थयत इति आगन्तुकार्थः पुरुषः, तस्य भावो नञा निषिध्यते । एतदुक्तं भवति - सर्वस्य भोक्तव्यस्य प्रकृतिपुरुषान्यथाख्यातिरवधिरिति शब्दादेर्विषयजातस्य भुक्तत्वान्न तदात्ममुखातिरिक्तं सुखमर्थयत इति ।\nकेचित्तु परिपूर्णशक्तित्वं ब्रह्मप्राप्तिरिति शक्तीनां परिपूर्णता चापरिच्छेद: साकल्यं चेत्युभयरूपम् एषा च सगुणब्रह्माप्तिर्हिरण्यगर्भभावापत्तिरूपा विराड्भावापत्तिरूपा वा।\nकेचित् कालवृत्तीनामात्ममात्रास्वसमावेशो ब्रह्मप्राप्तिरिति ।\nअयं भावः - कालवृत्तीनां कालव्यापाराणाम्, आत्ममात्रा आत्मशक्तिषु असमावेशोऽसम्बन्धः, आत्मशक्तीनां कालव्यापारानियन्त्रितत्वमिति यावत् माध्यमिकास्तु सर्वात्मना नैरात्म्यमेव ब्रह्मप्राप्तिरिति वदन्ति ।\nएवं दशसु विकल्पेषु या कापि ब्रह्मप्राप्तिर्भवतु, किन्तु तस्याः प्राप्त्युपायो वेदराशि: । यथाऽभ्युदयस्य दानतपोब्रह्मचर्यादिः, एवं ह्याह-वेदाभ्यासात् परमान्तरं शुक्लमजरं ज्योतिरस्मिन्नेवापारे तमसि वीते विवर्तते ' इति। अत्र ज्योतिःपदेन स्वप्रकाशमात्मतत्त्वम् । अजरमिति शरीरधर्मनिरासः । शुक्लपदेन च कारणकार्यकरणरूपशरीरजवरूपोपाथिनिरासः। आन्तरंहृदयाद्यन्तरुपलभ्यमानत्वात् । अपारं तमश्चाज्ञानरूपं पापसङ्घातरूपं च । वीते विगतेऽस्मिन्नेव जन्मनि, नान्यस्मिन् जन्मनि । विवर्तते प्रकाशत इत्यर्थः । ब्रह्मणोऽनुकारश्च वेदः । अत्रानुकारपदेनालेख्यरूपः प्रतिच्छन्दकः । यद्वा प्रतिबिम्बम् ।\nतदुक्तं वृषभदेवेन – वस्तुतो भेदाभावादनुकार इव वेदो ब्रह्मणः । यथा बिम्बप्रतिबिम्बयोर्न भेद:, तथा शब्दार्थयोरभेदाद् ब्रह्मवेदयोरपि न भेद इति ब्रह्मानुकारत्वोपचारो वेदे इति तदाशयः । प्रतिच्छन्दकत्वमपि ब्रह्मज्ञापकत्वाद् वेदे उपचरितमेव। यद्वा तस्येति पदं प्राप्त्युपायपदेनैवान्वेति, न त्वनुकारपदेन। तथा च न ब्रह्मणोऽनुकारत्वं वेदानाम्, किन्तु साक्षात्कृतधर्मर्षिदृष्टमन्त्रानुकारत्वमेव ।\nअत एव हर्युपज्ञटीकायाम् 'अनुकार' इति प्रतीकमादायोक्तम् - यां सूक्ष्मां नित्यामतीन्द्रियां वाचमृषयः साक्षात्कृतधर्माणो मन्त्रदृशः पश्यन्ति तामसाक्षात्कृतधर्मभ्योऽपरेभ्यः प्रवेदयिष्यमाणा विल्मं समामनन्ति स्वप्नवृत्तमिव दृष्टश्रुतानुभूतमाचिख्यासन्त इत्येष पुराकल्पः ।\nआह खल्वपि —  'साक्षात्कृतधर्माणो ऋषयो बभूवुस्ते परेभ्योऽसाक्षात्कृतधर्मभ्य उपदेशेन मन्यान् सम्प्रादुः । उपदेशाय ग्लायन्तोऽपरे बिल्मग्रहणायेमं ग्रन्थं समाम्नासियुर्वेदञ्च वेदाङ्गानि च। विल्मं भिल्मं भासनं वा '। अत्र बिल्मपदेन स्वप्नवृत्तवत्प्रतिभातं मन्त्ररूपं वस्तु उच्यते। तथैवाग्रे  – 'बिल्मं भिल्मं भासनं वा' इति वक्ष्यमाणनिरुक्तवाक्यात्। पुराकल्पपदेन च पूर्वसर्गवृत्तप्रतिपादकं वचनम् ।\nस्वप्नवृत्तमिवेति दृष्टान्तस्यायमभिसन्धिः यथा स्वप्ने रूपरसादय इन्द्रियव्यापारेण विनैवानुभूयन्ते इन्द्रियाणां चक्षुरादीनां तदानीं चेतसि प्रविलयात् । न च ते बहिस्तत्त्वाः । दृष्टश्रुतानुभवजनितवासनाविष्टस्वान्तःपरिणाममात्ररूपत्वात् तेषाम्। न च ते बाह्यरूपादिवद् अन्तरिन्द्रियव्यतिरेकेण स्वातन्त्र्येणाख्यातुं शक्यन्ते, किन्तु अन्तरिन्द्रियमेव तदा बाह्यरूपरसादिरूपेण कथ्यत इत्यतः स्वाप्नरूपादयो यथा बाह्यरूपादिप्रतिच्छन्दकाः, तथा वेदोऽप्ययं साक्षात्कृतधर्मर्षिदृष्टमन्त्रप्रतिच्छन्दक इवेति । दृष्टश्रुतानुभूतमाचिख्यासन्ते इत्यस्य दर्शनश्रवणाभ्यामनुभूतं वेदार्थमाख्यातुमिच्छन्त इत्यर्थः उपदेशाय ग्लायन्त इत्यस्य स्वयं विदितं तादृगर्थं कथं साक्षादुपदेश्याम इति खिद्यमाना इत्यर्थः । उपदेशार्थ: खेद इति तादव्यें चतुर्थी। तस्य वेदो महर्षिभिरेकोऽप्यनेकवत्मैवेति ।\nअयं भावः एकोऽयं वेदाख्य ऋषीणां मन्त्रदृशामलौकिके दर्शने विषयत्वेन स्थितः स्फोटात्मा पदार्थः। स च भेदरहितस्य भेदेन प्रतिपादयितुमशक्यत्वेनाभिव्यक्तिनिमित्ताद् ध्वनेर्लब्धक्रमे समारोपितप्रविभागे वागात्मरूपे महर्षिभिः प्रापितः, वस्तुभूतस्वीयैकत्वानतिक्रमेण समारोपितेन संहितापदक्रमविभागेन प्रविभक्तमार्गः, अध्येतॄणामध्ययननिमित्तां चरमसमाख्यां व्यवस्थापयद्भिर्महर्षिभिः समाम्नातः ।\nएतदुक्तं भवति — यथा गौरित्येकपदपरिच्छेदिन्यामेकस्यां बुद्धौ पूर्वापरीभूतानेकवर्णाकारायामपि नानेकत्वं दृश्यस्य, एवं मन्त्रदृशामृषीणां वेदराशिपरिच्छेदिन्यामेकस्यां बुद्धौ नानेकत्वं दृश्यस्येति। छन्दोगादिरूपा चरणसमाख्या च छन्दोऽध्ययनादिनिमित्ता भवति । तथा च व्यवहियते— 'अन्यां पृच्छ छन्दोग' इति । किञ्च, चरणसमाख्याऽप्यध्ययनस्य निमित्तं भवति । तथा हि- सति चरणरूपेण वेदप्रविभागेऽस्माकमियं शाखाऽस्माकमियं शाखेति पक्षपातादभिनिवेशेनाधीयत इति रीत्याऽध्ययननिमित्तं चरणसमाख्या । तदित्थं नित्यातीन्द्रियसूक्ष्मसंहृतक्रमस्फोटात्मकवाग्रूपस्य वेदस्यैकत्वम्, अभिव्यक्तिनिमित्तात् क्रमलाभे संहितापदक्रमविभागेन चरणसमाख्या च प्रविभक्तमार्गत्वेन नानात्वम् । तथा चैकत्वं ध्वन्यादिरूपाभिव्यक्तिनिमित्तेनारोपितञ्च नानात्वमित्यायातम् ।\nअन्यस्तु वेदस्यैकत्वं प्रविभागञ्चान्यथा प्रतिपादयति तथा हि-यथा स्वरूपभेदे सत्येव देशभेदेनापि भिन्ना वाग् एकाभिधेयबोधे निबन्धनत्वमव्यतिक्रान्ता। स्वरूपतो भिन्ना वागेव च देशादिभेदप्रकल्पनव्यवस्थाहेतुः । वाग्भेदेनैव हि लोके देशो विभज्यते । प्रत्यक्षो हि पञ्चालानां वङ्गानाञ्च भाषाभेदः । एवमन्येषामपि। तथा चरणभेदेऽप्येकार्थनिबन्धनत्वमव्यतिक्रान्तानि श्रुतिवाक्यानि। यस्मात् तैरेव चरणैरेकं कर्म यागाख्यं कर्मराशिर्वैकः क्रियते। अनुक्तमपि यत्किञ्चिदेकत्र तदपरप्रामाण्यादपरत्र क्रियते। यद्वा ज्योतिरान्तरमेकमेव प्रतिपाद्यं सर्वासु शाखासूपनिषत्सु । तथा चैतदायातम्—वेदस्याभिधेयैक्येनैकत्वम्, स्वरूपभेदेन तत्प्रयुक्तचरणभेदेन च भेद इति ।\nअपरे तु वेदस्यैकत्वं प्रविभागञ्चान्यथैवोपपादयन्ति । तथा हि-यथा पुराकल्पेऽष्टाङ्ग आयुर्वेद एक एवासीत् । आयुर्वेदस्याष्टौ अङ्गानि च - शल्यचिकित्सा, शालाक्यम्, कायचिकित्सा, भूतचिकित्सा, कौमारभृत्यम्, अगदतन्त्रम्, बाजीकरणतन्त्रम्, रसायनतन्त्रमिति । एवमष्टस्वङ्गेषु सत्स्वपि चिकित्सैवासीत् , आरोग्यमुद्दिश्य प्रवृत्तत्वात् । स एवायुर्वेदः साम्प्रतं कलौ नृणां शक्तिवैकल्यात् प्रविभक्ताङ्गो दृश्यते । एकेनैकेनैवाङ्गेन चिकित्सन्ते वैद्याः, अशक्त्या सर्वाङ्गापरिज्ञानात् । तथायमप्यपरिमाणमार्गशक्तिभेदो वेदी मन्त्रराशिरिति ।\nतथा चेदमवसितम्—बहूनां कर्ममार्गाणामुपासनामार्गाणाञ्च तत्तत्फलानुकूलशक्तिमतां तत्तच्छाखासु विहितानां शक्तिभेदा अस्मिन् वेदाख्ये ब्रह्मणि विद्यन्ते । ते च सर्वेऽपि चरणभेदा मार्गभेदास्तच्छक्तिभेदाश्च पुराकल्पे शक्तिसाकल्याद् ज्ञेया अनुष्ठेयाश्चैकेनाप्यासन् ।\nइदानीं तु कलौ नृणां शक्तिवैकल्यात् कश्चनैव चरणभेदो मार्गभेदः शक्तिभेदश्च ज्ञातुमनुष्ठातुञ्च शक्यत इति । तथा चाङ्गी वेद एकः अङ्गानि तु तस्यापरिमितानीति स्वरूपतो वेदस्यैकत्वम्, अङ्गकृतं तु बहुत्वमिति ।\nसमासार्थस्तु प्रागुक्तया पदानां योजनया ज्ञेयः  ॥",

		"1.6": "इदानीं वेदस्य स्वरूपकथनेन माहात्म्यमाह - भेदानामिति ।\nतस्य वेदस्य भेदानां चतुर्णाम् ऋग्यजुःसामावणां शाखाबाहुल्येन बहुमार्गत्वम् सर्वेषां मार्गणां चैकत्र कर्मणि अङ्गता, शाखासु पठितानां तत्तच्छन्दानामर्थप्रत्यायनेऽभ्युदये च यतशक्तित्वम्, नियतकार्योत्पादकत्वेन नियतशक्तिकत्वञ्च दृश्यत इति योजना ।\nअयं भावः - वेदस्य प्रथमं चत्वारो भेदा ऋग्यजुःसामाथर्वाख्याः । तत एकशतमध्वर्युशाखा: सहस्रवर्त्मा सामवेदः, एकविंशतिधा बाह्वृच्यम्, पञ्चदशधेत्येके, नवधाऽथर्वणो वेद इत्येवं प्रतिभागं बहवो मार्गाः । किन्तु तेषां सर्वेषामपि मार्गाणामेकत्र कर्मणि अङ्गता । यतः सर्वशाखाप्रत्ययमेकमेव कर्म सर्वाभिः शाखाभिरेकमेव कर्म प्रतीयते निष्पाद्यते च तस्यां शाखायामनुक्तानामपि कर्माङ्गानां तदन्यशाखोपदिष्टानां तत्र करणात्। व्यवस्थापितं चेदं पूर्वोत्तरमीमांसयोः।\nतद्यथा— सर्वभिषक्शाखाप्रत्ययमेकं चिकित्सितम् । सर्वेषां भिषजां शाखाभेदा अष्टावङ्गानि पूर्वोदितानि तन्निमितकमेकं चिकित्सितम्, अङ्गान्तरे विहितायाश्चिकित्साया अङ्गान्तरविहितचिकित्साहेतुकं फलमुद्दिश्य तुल्यतया तुल्यकालं वा भिषग्भिरनुष्ठानात् एकस्यैवारोग्यस्य सर्वेषामङ्गानां फलत्वात्, शखासु शब्दानां नियतशक्तिकत्वं च नियतकार्योत्पादकत्वेन। तथा हि-येन रूपेण येन स्वरेण च युक्तो यः शब्दो यदर्थबोधनाय यस्यां शाखायामुक्तः, स तस्यामेव शाखायां तमर्थमभिधत्ते, न शाखान्तरे । अतोऽर्थाभिधानक्रियानियमेन शब्दस्य शाखासु शक्तिनियमः । येन स्वरेण च युक्त उक्तस्तत्स्वरयुक्त एव तच्छाखासाध्यकर्मफलाभ्युदयहेतुरित्यभ्युदये शक्तिनियमः। तद्यथा देवसुम्नयोर्यजुषि काठके (पा० ७/४/३८) अनेन हि 'देवायन्त' इति 'सुम्नायन्त' इति च कृतात्वं यजुषि कठशाखायामेव स्वार्थे साधु, 'सिमस्याथर्वणेऽन्त उदात्त' (फिट्० ४/७९) इत्येष स्वरनियमः काठके यजुष्येव आथर्वण एव चाभ्युदयहेतुः ।\nइदं त्ववधेयम्-वेदानां प्रविभागविषये दर्शनद्वयं वर्तते। तथा हि- केचिदेवं मन्यन्ते - अयं वेदो ब्रह्मणः सकाशाच्छाखादिभेदभित्र एव विवर्तत इति । तेषां मत उपसंहतक्रमभेदा वेदरूपा वाग् दुर्लभा । तथा च 'एकोऽप्यनेकवर्त्मेव' इत्युक्तिविरोधः । ‘अनादिनिधना नित्या वागुत्सृष्टा स्वयम्भुवा‘ इति वेदवाच एकत्वोपवर्णनपराऽभियुक्तोक्तिरपि विरुध्येत । येषां तु दर्शनं ब्रह्मणः प्रथमतो वेद एकरूप एव विवर्तते, सोऽध्येतॄणामशक्तेर्महर्षिभिः प्रविभक्तः । स प्रलयकाले पुनरुपसंहतभेदो भवति, पुनश्च सर्गादौ ब्रह्मण एकरूपेण विवृत्तस्य कालक्रमेणाध्येतॄणामशक्तौ प्रविभाग इति । तेषां मत एव पञ्चमी षष्ठी च कारिका सूपपन्ना भवति ॥",

		"1.7": "स्मृतीनामपि प्रामाण्यप्रदर्शनाय वेदस्य स्मृतियोनित्वं दर्शयति-स्मृतयो बहरूपाचेति ।\nबहुरूपाः शब्दनिबन्धना अशब्दनिबन्धनाश्च शिष्टसमाचाररूपाः स्मृतयः, स्मरणमूलकत्वाद् दृष्टादृष्टप्रयोजनाः, तं वेदमेवाश्रित्य मूलत्वेन वैदिकलिङ्गेभ्यस्तानि दृष्ट्वेत्यर्थः । वेदविद्भिः स्मृतिव्याख्यातृभिर्मोमांसकैर्वा स्मार्तकर्मकर्तृशिष्टप्रामाण्यकल्पनया प्रामाण्येन प्रकल्पिता इति योजना ।\nअयं भावः - सन्ति बहुरूपा स्मृतयः । यथा काचिच्छदनिबन्धना वेदमूला मनुयाज्ञवल्क्यादिस्मृतयः। काचिच्चाशब्दनिबन्धना अनुपलभ्यमानश्रुतिमूला: शिष्टसमाचाररूपाः । प्रकारान्तरेणापि ता द्विविधाः दृष्टप्रयोजना अदृष्टप्रयोजनाचेति । तत्र दृष्टप्रयोजनाश्चिकित्सास्मृतयश्चरकसुश्रुतादिप्रणीताः, औशनसादीनि नीतिशास्त्राणि अर्थशास्त्राणि च। अदृष्टप्रयोजनास्तु भक्ष्याभक्ष्यगम्यागम्यवाच्यावाच्यविषयाः । यथा- ‘पञ्च पञ्चनखा भक्ष्या ब्रह्मक्षत्रेण राघव‘ इत्यादयो विधिविषयाः, मां स भक्षयिताऽमुत्र इत्यादिनिन्दार्थवादानुमेया निषेधविषयाः ‘न मांसं भक्षयेत्‘ इत्यादयः।\nवर्षे वर्षेऽश्वमेधेन यो यजेत शतं समाः ।\nमांसानि च न खादेद् यस्तयोः पुण्यफलं समम् ।।\nइत्यादिरूपाश्च प्रत्यक्षाः । ‘साधारण्यः स्त्रियो गम्याः‘ इत्युर्वश्यर्जुनसंवादरूपविधिविषयाः, ‘ऋतुकालाभिगामी स्यात् स्वदारनिरतः सदा‘ इत्यादयः स्वदारेतरगमनप्रतिषेधविषयाः, दोषा वाच्या गुरोरपि इत्यादयो गुरुदोषवचनपराः गुरोर्दोषा न वाच्याश्छात्रैरित्यार्थिकाश्च मन्वापस्तम्बादिप्रसिद्धाः । ता एतास्तुल्ये विषये प्रसक्तविरोधा आद्ययोर्द्वयोरुदाहरणयोर्दृष्टप्रयोजनाभावेन विकल्पिन्यः। अन्त्ये तु उदाहरणे दोषवचननिषेधस्य गुरोः प्रसादेन स्वाध्यायविघ्नप्रागभावपरिक्षणरूपदृष्टफलस्य सत्त्वेन गुरुदोषवचनावचनयोर्न विकल्पः, किन्तु गुरुदोषवचनविरोधी प्रयत्न एव निषेधानुरोधेन कर्तव्यकोटौ परिशिष्यते ।\nतथा चापस्तम्बधर्मसूत्रे – 'गुरोर्दोषान्न सदसि वदेत्, किन्तु रहसि गुरुं प्रत्येव वदेत्, यदि कृतेऽपि न निवर्तेत न शृणुयाद् वा गुर्वन्तरं गच्छेत्’ इत्याद्यर्थकं वाक्यम् । तुल्ये विषये विरोधप्रसक्तौ प्रयोजनसत्वेऽपि यत्र शिष्टानां विप्रतिपतिः विरुद्धा प्रतिपत्तिः अधर्म्यत्वप्रतिपतिः, तत्र दृष्टप्रयोजनानां स्मृतीनामप्रामाण्यम्। यथा सुरां पिबेत् इति धर्मस्मृतिः । 'औषधार्थे सुरां पिबेत्' इति चरकादिस्मृतिः । तत्र दृष्टप्रयोजनानां चरकादिस्मृतीनामप्रामाण्यम्। अतः प्राणत्राणार्थे सुरायामौषधरूपेण पीतायां कृच्छ्रचान्द्रायणादिकमशक्तौ तत्प्रत्याम्नायो वा प्रायश्चित्तं विधेयमिति व्यवस्था। सुरापानादिरूपायाश्चिकित्साया रोगनिवृत्तिः प्रयोजनम्। वैष्णवीं धारयेद् परिम्' इत्यादिस्मृत्युक्तवाक्यविहितयष्टिधारणादीनामपि स्थानादिकमेव दृष्टं प्रयोजनम्। तथा च यद्दृष्टप्रयोजनप्रतिद्वन्द्विरूपेण विधीयते, तद् भक्ष्यादिकार्थमेव। यत्तु न तथा तद्दृष्टमेव। यथा भैषज्यविषयसुरापानादिकम्। एवं धर्मशास्त्रविरोधे औशनसादिनीतिशास्त्राणामर्थशास्त्राणाञ्चाप्रामाण्यम्।\nयत्र तु तुल्ये विषये विरोधप्रसक्तौ दृष्टप्रयोजनसत्त्वेऽपि न शिष्टानां विप्रतिपत्तिः यथा— मण्डूकवधे क्वचित् क्षीरभोजनं प्रायश्चित्तम्, क्वचित्तु आसक्तघृतं दधि प्रायश्चित्तं विहितम् । अत्र यद्यपि द्वयोरपि प्रायश्चित्तयोः प्राणरूपं दृष्टं प्रयोजनमस्ति किन्त्वन्यतरस्मिन् शिष्टानां विप्रतिपत्त्यभावेन विकल्प एव ।\nतमेवाश्रित्य लिङ्गेभ्य इति ।\nअयं भावः यद्यपि 'यजमानोऽतिथये आगताय महोक्षं वा महाजं वा पचेत् इति स्मर्यते । न चात्र कश्चन पचेः कर्तृविशेषः स्मर्यत इति कर्तृविशेषाकाङ्क्षाया अपरिसमाप्तेरप्रामाण्यमस्याः स्मृतेः प्राप्तम्, तथापि - ‘तत्र राज्ञे वा ब्राह्मणाय वा महोक्षं वा महाजं वा पचेत् तदह मानुषं हविर्देवानामेवमस्मा एतदातिथ्यं करोति' (श० ब्रा० ३/४/१/२) इति श्रूयते । अत्र श्रुतौ - 'महोक्षं वा महाजं वा पचेत्' इति प्रागुक्तस्मृतिदृष्टशब्दार्थसाम्यरूपं लिङ्गं श्रौतस्य स्मार्तस्य चैतत्कर्मणः कत्रैक्यं प्रवेदयते, अतः श्रौते तत्कर्मवत् स्मार्तेऽप्येतस्मिन्त्रनिर्दिष्टकर्तृविशेषे कर्मणि वर्णत्रयमेव कर्तृ इत्याख्यातम्। एवं येषां श्रुतिविहितैर्दृष्टादृष्टकर्मभिरधिकारसत्रैवर्णिकानां ते श्रुत्यैव श्रुत्याश्रिततत्तल्लिङ्गद्वारा स्मृतिविहितानामपि कर्मणां कर्तृत्वेनाख्यायन्ते । यासाञ्चाष्टकादिस्मृतीनां श्रुत्याश्रितं लिङ्गं नोपलभ्यते, तासामपि श्रुत्याश्रितलिङ्गप्रवेदितकर्तृसामान्यानुज्ञातप्रामाण्यकस्मृत्यन्तरसमभिव्याहारठात् स्थालीपुलाकन्यायेन श्रुत्यविरोधे सति प्रामाण्यकल्पना वेदविद्भिः कृता । ‘औदुम्बरीं स्पृष्ट्वोद्गायेत्‘ इत्यादिश्रुत्यर्थविरोधे तु ‘औदुम्बरी सर्वा वेष्टयितव्या‘ इत्यादिस्मृतीनां न प्रामाण्यकल्पना । अत्र कारिकायां प्रकल्पनमनुमानरूपम्। प्रकल्पिता इत्यस्यादौ प्रमाणत्वेनेति शेषो बोध्यः । एवं सर्वासां स्मृतीनां वेदमूलकत्वेन प्रामाण्यं दर्शितम् ॥ ",

		"1.8": "इदानीं दर्शनभेदा अपि वेदादेवेत्याह - तस्यार्थवादरूपाणीति। अत्र निश्चिताः, निश्चित्य, निश्रिता इति पाठत्रयं वर्तते। तत्रेदमवधेयम् - निश्चित्य इति पाठो निश्चिता इत्यस्य स्थाने केनचित् कल्पित इत्यप्रामाणिकः । निश्रिता इति पाठस्तु अनन्वितार्थकत्वेन प्रामाणिक इति निश्रिता इति पाठ एव युक्तः । तस्य वेदस्य, अर्थवादरूपाणि अर्थवादान् अर्थवादसदृशवाक्यानि च निश्रिता नितरामाश्रिताः, एकत्चिनां द्वैतिनाञ्च स्वविकल्पजाः स्वबुद्धिविकल्पजन्याः, बहुधा बहुप्रकारा: प्रवादाः प्रभिन्ना वादा मता इति योजना ।\n अयं भावः - अर्थवादान् अर्थवादसदृशानि च श्रुतिवाक्यानि मूलत्वेन प्रकल्प्य तदनुसारिणः पौरुषेयाः प्रवादाः प्रायेण दृश्यन्ते। अर्थार्थः प्रयोजनार्थो वादोऽर्थवादः, तत्सदृशञ्च वाक्यमर्थवादरूपम् । अर्थवादसादृश्यञ्च प्रयोजनाभावेऽप्यारोपितधर्मरूपवर्णनम् । कारिकायामर्थवादरूपाणीत्यत्र अर्धवादांश्च अर्थवादरूपाणि चेत्येकशेषः । यथा 'गुणो यङ्लुको:' इत्यत्र यङलुपदे ययङ्लुकोरेकशेषः, अत एव यङि यङ्लुकि च गुण इत्यर्थः ।\nननु यदि श्रौतपदवाक्याश्रितास्ते तदा कथं प्रवादा इत्युच्यन्ते, वेदमूलकत्वेन पौरुषेयत्वाभावादित्याशङ्क्याह - स्वविकल्पजा इति ।\nअयं भावः - सर्वेऽपि प्रवादा: स्वस्वविकल्पसमुत्थाः, विकल्पानां तु वेदवाक्यानि मूलानि, न च तेषां वेदवाक्यानां सोऽर्थः । ते तु प्रवक्तारः स्वस्वविकल्पानुसारेण तेषां वाक्यानां तत्तदर्थान् परिकल्प्य दर्शनभेदान् कल्पितवन्त इति । तद्यथा -'असद्वा इदमग्र आसीत्' (श० प्रा० ६/ १/१/१) इत्यग्निचयनस्थानोपस्तुत्यर्थवादः । अस्यार्थः - इदमग्निचयनस्थानम्, अग्ने चितेः प्राक्, असद्वै अशोभनमेवासीत्, 'ततो वै सदजायत इति चितेरनन्तरमेव सत् शोभनमजायत इति । एतस्य त्वर्थवादस्यान्यथाऽर्थवत्तां कल्पयित्वाऽयं ब्रह्मण एकान्तत्वप्रसादो ब्रह्मणोऽसत्त्वनिरीहत्वानुपाख्यत्वादिधर्मनियमप्रवादः । तदुक्तम् - 'असदसतो निरीहान्निरीहमपदादपदमनुपाख्यादनुपाख्येयमवस्तुकादवस्तुकं जायते' इति ।\nअत्र सर्वत्र प्रथमान्तपदेन कार्यं जगत्, पञ्चम्यन्तपदेन च तत्कारणं ब्रह्माभिप्रेतम् । कार्यस्य च कारणसधर्मता जगति दृष्टाऽत्रोच्यते। अत्र ब्रह्मणः सत्तानावेशनादसत इति । पद्यते प्राप्यते आश्रीयते गुणैरिति पदम् । गुणानाश्रयणादाह - अपदादिति । शब्दप्रवृत्तिनिमित्तधर्माभावाद् अनुपाख्यादिति । वसति यस्मिन् कस्मिश्चिदाधारे इति वस्तु । ब्रह्मणोऽनाश्रितत्वादाह - अवस्तुकादिति । एतच्च सर्वमसत्त्वनिरीहत्त्वापदत्वादिकमद्वये ब्रह्मणि कल्पितमेव । यतोऽपूर्वापराभ्यां पूर्वत्वापरत्वरहिताभ्यां युगपद् व्यवस्थिताभ्यामिति यावत् । सत्त्वासत्त्वाभ्यामेक आत्मा ब्रह्माख्यो विकल्प्यते सदसद्रूपेण प्रतीयते। अतस्तदेव ब्रह्म असत्त्वरूपं सत्तानाविष्टरूपम् अनतिक्रामद् गवादिरूपेण प्रत्यवभासमानं सद्व्यवहारनिबन्धनम् । यदि ब्रह्मणः सर्गावधिकपूर्वापरकोट्योरसत्त्वं मध्ये च सत्त्वं स्यात्, तदा सत्त्वतः सद्व्यवहारः स्यात् । न त्वेवमस्ति किन्तु सत्तानाविष्टस्य ब्रह्मणो युगपदेव सत्यासत्ये उत्तरीत्या विकल्प इति ।\nएवञ्चाद्वये ब्रह्मणि सोपाख्यत्ववन्निरुपाख्यत्वमपि कथं स्यात्? निरुपाख्यत्वस्य प्रतियोगिसापेक्षत्वेन प्रतियोग्यभावेऽभावात् एव 'असदसत' इत्यादिकः पूर्वोक्तब्राह्मणमूलकः स्वविकल्पः प्रवाद इति स्थितम्। एवम् 'नासदासीनो सदासीत् तम एवं खल्विदमग्र आसीत्' (मै. ३०५. २) इत्ययमपि चयनस्तुत्यर्थ एवार्थवादः ।\nअस्यार्थः - इदमग्निचयनस्थानमुत्पत्तेः प्रागू असद् नासीत्, असतः सत्त्वापादनायोगात् । अस्तीति व्यपदेशानर्हत्वेन सदपि नासीद विद्यमानमपि किन्तु इदमप्रे स्वोत्पत्तेः प्राक् तम एव अज्ञातत्वेनाज्ञानमेवासीत् । इत्थं चयनस्थानस्य स्वोत्पत्तेः प्रागपि सत्त्वप्रतिपादनेनात्मवन्नित्यत्वप्रदर्शनेन स्तुतिः क्रियत इति ।\nअस्य चार्थवादस्यान्यवार्थ परिकलन 'इद फेन' इत्यारभ्य 'तमजिह्वोऽभ्यपूजयत्' इत्यन्तः षष्टितन्त्रग्रन्थः प्रवृत्तः ।\nइदं फेनो न कश्चिद् वा बुद्बुदो वा न कश्चन।\nमायेयं बत दुष्पारा विपश्चिदिति पश्यति ॥\nअन्धो मणिमविध्यत् तमनङ्गुलिरावयत् ।\nतमग्रीवः प्रत्यमुञ्चत् तमजिह्वोऽभ्यपूजयत् ॥\nअस्यार्थः - इदं जगत् फेनो वा फेन इव इवार्थे वाशब्दः न कचिद् प्रकृतेरतिरिक्तः पदार्थः । बुदबुदो वा बुदबुद इव न कश्चन प्रकृतेरतिरिक्तः पदार्थः। यथा फेनबुदबुदौ न जलादतिरिक्तौ, तवेदं जगदपि न प्रकृतेरतिरिक्तं वस्तुभूतमिति भावः। बतेति खेदे। इयं प्रकृत्यतिरिक्तकार्यदृष्टिभोगप्रदत्वेनापवर्गविरोधितया दुष्पारा दुरन्ता माया मिथ्यादृष्टिहेतुभूतेति विपश्चित् पश्यति । मायात्वोपपत्तिश्च दृश्यमानतयाऽस्ति, परमार्थतो नास्तीति कृत्वा अन्यस्य मणिव्यधनमिव अनङ्गुलेस्तत्र सूत्रप्रवेशनमिव, अग्रीवस्य तत्प्रतिमोकः धारणम् इव अजिह्वस्य तन्मणिधारयितृपुरुषस्तुतिरिव अविक्रियात् परमेश्वराज्जगत्सर्ग इति ।\nकिञ्चात्र मणिव्यधनं चक्षुष्मतश्चक्षुरादयस्तेऽन्धादिष्वसत्या इति दृष्टान्ते दृष्ट्वा अन्धत्वादिभिः सत्त्वरहितं व्यधनादिभिश्चासत्त्वरहितं प्रधानमिति सांख्यैः प्रतिपादितम् एष च तुच्छत्वकल्पनाद्वयरूपः प्रवादः प्रागुक्तचयनस्तुत्यर्थार्थवादस्यान्यथाऽर्थकल्पनामूलकः । \nतथा -'आपो वा इदमग्र आसीत्' इति दर्शपूर्णमासविषयोऽर्थवादः । \nअस्यार्थः - इदं पार्थिवं जगत् सृष्टेः प्राग् जलमेवासीत् । ततश्च समग्रस्यास्य पार्थिवस्य ब्रह्माण्डस्य जलोपादानकत्वोपवर्णनेन जलरूपपयोदधिप्रधानद्रव्यसाध्यदर्शपूर्णमासकर्मणां स्तुतिः क्रियते । एतस्माच्चार्थवादादन्यार्थकल्पनयाऽयं प्रवादः प्रसृतः प्रज्ञानरूपपाकश्चासंख्यानरूपपाकश्चापां प्राणो रसः । खल्वावर्ती चानावर्ती च' इति ।\nअस्यार्थः - तासामपां पच्यमानानामेकोंऽशश्चैतन्यरूपेण प्रज्ञानरूपः पाकोऽस्येति प्रज्ञानरूपपाकः । योऽयमपरोंऽशः स पृथिव्यादिरूपेण असंप्रख्यानरूपः, अचैतन्यरूपः पाकोऽस्येति असंप्रख्यानरूपपाक इति । किञ्चापामेव पच्यमानानां प्राणो रसो बलिष्ठः सार इति तदेवं चिदचिदात्मकस्य प्राणिनो देहस्याप्यत्वमुक्तम् स खलु प्राणो जीवनकाले चानावर्ती शरीरान्तरावर्तनशीलः, मृत्युकाले चानावर्तीति स्वभावद्वयं प्राणस्य दर्शितम् ।\nवस्तुतस्तु तदेकरूपं ब्रह्मैव सर्वप्रबोधरूपं सर्वप्रभेदरूपतायां गवाद्याकारैः प्रत्यवभासते, न तु जलस्य प्रज्ञानरूपपरिपाकः । \nइममेवार्थवादमाश्रित्य द्वैतिनः खल्वप्याहु:- 'नित्याचानित्याश्च मात्रायोनयः, वासु रूपि चारूपि च सूक्ष्मं च स्थूलं चेदं भुवनं विषक्तम्' इति ।\nअस्यार्थः मात्राणां विषयाणां योनयो नित्याः परमाणुरूपाः, अनित्या द्व्यणुकादिरूपाश्च भवन्ति । यासु रूपि तेजोजलभूमिरूपम्, अरूपि वायुरूपं वाय्वाकाशरूपं वा भुवनं विषक्तं विशेषेण स्थितमिति । तथा - \n उभौ सखायौ सयुजौ सुपर्णौ समानं वृक्षं परिषस्वजाते।\nतयोरन्य: पिप्पलं स्वाद्वत्त्यनश्नन्नन्योअभिचाकशीति ॥\nइदमर्थवादरूपम् अर्थवादस्येव रूपमस्येति व्युत्पत्त्याऽर्थवादसदृशं वाक्यम् स्तुतिरूपप्रयोजनाभावात् । यद्यपि 'द्वा सुपर्णा सयुजा सखाया' इति । ऋङ्मन्त्रे पाठभेद:, तथापि तदर्थानुसार्ययं श्लोकः ।\nअस्यार्थः - उभौ सुपर्णौ जीवेश्वररूपौ चेतनत्वेन सखायौ सदृशौ सयुजौ संयुक्तौ सहवासिनौ समानमेकं वृक्षं शरीरं कालेन व्रश्चनाद् वृक्षः शरीरम् परिषस्वजाते आलिङ्ग्य स्थितौ तयोरन्य एको जीवः, स्वादु पिप्पलं कर्मफलम् । इदञ्चास्वादुनः पापफलस्याप्युपलक्षणम् । अत्ति भुङ्क्ते । अन्य ईश्वरोऽनश्नन् - अभुञ्जान एव कर्मफलमभिचाकशीति अभितो द्योतते, स्वप्रकाशज्ञानरूपत्वादिति ।\nहरिवृषभेण तु - 'सयुजौ इत्यस्य समानयोगौ बुद्धीन्द्रियरूपौ, येनैवेन्द्रियं युज्यते विषयेण बुद्धिश्च तेनैवेति पुरुषान्तर्यामिणौ वा, युजेः सम्पदादिपाठाद् भावे क्विप्। 'सखायौ' इति समानख्यानौ यथेन्द्रियबुद्धी अध्यवस्यतो विषयं तथा पुरुषान्तर्यामिणाविति । यतो विषयाकारेणेन्द्रियं परिणमते, इन्द्रियवृत्त्या बुद्धिस्तत्प्रतिबिम्बं पुरुष उपैतीति समानख्यातियोगो बुद्धीन्द्रिययोः पुरुषान्तर्यामिणोश्च ।\nहरिणा तु 'उभौ' इत्यस्य इन्द्रियग्रामश्चान्तर्यामी चेत्येकोऽर्थः, बुद्धिश्च क्षेत्रज्ञश्चेति तु द्वितीयोऽर्थ इत्युक्तम् । अत्र क्षेत्रज्ञः सांख्यीयः पुरुषः ।\nअथापरे विवृत्ताविवृत्तभेदेन बहुधानकं बहुप्रकारकं चैतन्यमित्याहुः । धानाशब्दोऽत्र बीजपरः । बह्व्यो धानाः कार्याणां बीजभूताः शक्तयोऽत्र सन्तीति बहुधानकं चैतन्यम्। तदेजति तन्नैजति । तत्र विवृत्तमेजति, अविवृत्तं नैजति, विवृत्तं दूरे, अविवृत्तं स्वात्मभूतत्वादन्तिके, विवृत्तं सर्वस्यान्तः, उपादानत्वात् । अविवृत्तं बाह्यतः असङ्गत्वात् । पूर्वत्रोदाहरणे 'उभौ सखायौ' इत्यत्र तु विवृत्तं बुद्धीन्द्रियशब्दाभ्यामुक्तम् । अविवृत्तं क्षेत्रज्ञान्तर्यामिशब्दाभ्यामिति ॥",

		"1.9": "यतो य एते दर्शनभेदरूपा विकल्पा भिन्नरूपानुपातिनोऽसत्याश्च सर्वविकल्पातीते एकस्मिन्नर्थे ब्रह्मणि सर्वशक्तियोगात् कल्पिताः, अतोऽभिन्नत्वादाह - सत्या इति ।\nअस्यार्थः - सत्या विशुद्धिर्विशुद्धा धर्मधर्मिणोरभेदात् । उपाधिपरिच्छेदरूपाशुद्धिशून्या विधैव ज्ञानस्वरूपं ब्रह्मैव, एकपदागमा एकं पदं प्रणवरूपमागमो ज्ञानसाधनं यस्याः सा । तदुक्तं वेदे - ' ॐमित्येतदक्षरमुद्गीथमुपासीत्' इति । प्रणवस्य तद्वाचकत्वात् तदालम्बनत्वाच्च । तत्र वेदे उक्ताः । अन्ये तु दर्शनविकल्पा न वेदतात्पर्यविषयभूता भिन्नत्वे सति विरोधितया परस्पराहतत्वादिति भावः । एकपदागमा इत्यत्र हेतुमाह-युक्ता प्रणवरूपेणेति । योगश्चात्र वाच्यवाचकभावरूपः । ब्रह्मस्वरूपभूताया विद्यायाः सत्यत्वे हेतुमाह - सर्ववादाविरोधिनेति ।\nअयं भावः - अद्वैतिभिः पारमार्थिकसत्त्वं ब्रह्मण एव स्वीक्रियते, व्यावहारिकसत्त्वं तु सर्ववादगोचराणां पदार्थानामिति। अद्वैतवादस्य सर्ववादाविरोधित्वमिति शब्दानुसारिणी व्याख्या । हरिणा तु स्वाशय एवमुद्घोषितः - 'सर्ववादाविरोधिना' इति च तत्सम्मतः पाठः । तत्र पूर्वार्धो व्याख्यात इति तस्यार्थो यथाशास्त्रं प्रतीयमानः पूर्व एव । उत्तरार्धव्याख्यापरो ग्रन्थस्तु - इहैवैकस्मिन् .......... ..इत्यादि ।\nअयं भावः - ब्रह्मणो वस्तुगत्या एकत्वम्, सर्वरूपत्वन्तु सर्वेषां तत्राध्यासात् अतस्तत्र यः खलु परिकल्पो विकल्प्यमानो धर्मः स विरुद्धरूपत्वेनाभिमतेभ्यः परिकल्पान्तरेभ्यो न भिद्यते । सर्वेषां विकल्पानां तत्र कल्पितत्वात्, आश्रयैक्येनैक्यात् ।\nअत्र ब्रह्मविदां संवादमाह - अपि खलु ब्रह्मविद आहुः प्रदेशोऽपीत्यादि । अत्र प्रदेशपदेन तत्परिच्छिन्नः प्रदेशो पटपटादि योऽयमेकस्य प्रदेशस्य प्रदेशान्तरेभ्यो वेदविकल्पः अयमस्मादन्य इति स ब्रह्मणः सार्वरूप्यं नातिक्रान्तः । अर्थाद् ब्रह्मणः सर्वाध्यासाधिष्ठानत्वात् सर्वरूपत्वेन ब्रह्मरूपतया सर्वेषामेकत्वाद पट इति पटविलक्षणः सन् नास्तीत्यर्थः।\nअविकल्पश्च स्वाध्यासाधिष्ठानाविकल्पो ब्रह्मरूपतया घटत्वादिरूपविकल्पशून्यश्चेत्यर्थः । तथाऽयमपि ब्रह्मवाद एव । यदाहुः - सर्व दर्शनमित्यादि । सर्वं दर्शनं सर्वे सिद्धान्ताः, अन्यूनम्, अविकल्पम्, स्वाध्यासाधिष्ठानभूतब्रह्मणोऽन्यूनत्वादविकल्पत्वाच्च तथाप्ययमान्तरः पुरुषः कर्मात्मा कर्माधीनो जीवोऽविद्यया सविकल्पमिव कल्प्यमानविविधधर्मयुक्तमिवाभिमन्यत इत्यर्थः । अत्राभिमानो भ्रान्तिः । एतावता ब्रह्मप्रतिपादकप्रणवरूपस्य सर्ववादाविरोधित्वमुक्तं भवति । किञ्चात्र वेदेषु, प्रणवः सर्वाभ्यनुज्ञाविषयः, सर्वेषां वादानामभ्यनुज्ञा अनुमतिर्विषय: प्रतिपाद्यो यस्य स तथाभूतः तेन तद् ब्रह्म आत्मानं यथा यथा दर्शनभेदाः कल्पयन्ति, तथा तथाऽयं प्रणवोऽभ्यनुजानातीत्यर्थः । सर्वश्रुतिरूपः, यतः प्रणवो वेदस्वरूपेण विवृत्तः, वेदे च सर्वदर्शनविकल्पनिबन्धनभूता अर्थवादाः सन्तीति। प्रकृतिसर्वनाम प्रकृतित्वेन कल्पितानां प्रधानपरमाण्वादीनां तदभिन्नं रूपम्, यतो भिन्ना अपि घटपटादयोऽर्थाः सर्वनामाचभिदेन स्थिताः अत एव भिन्नेष्वप्येकं सर्वनाम प्रयुज्यते ।\nकिञ्च यथा पुंस्त्वादीनि लिङ्गानि नपुंसकेऽभेदेन स्थितानीति लिङ्गसर्वनाम नपुंसकम्, तथा च स्वरसर्वनाम एकश्रुतिरिति तथा प्रकृतिसर्वनाम प्रणव इति । सर्वदर्शनोदयप्रत्यस्तमययोनिः सर्वेषां दर्शनानामुदययोनिः प्रत्यस्तमययोनिक्ष, सर्वश्रुतिरूपत्वात्। तत एव च सर्वविरुद्धार्थोपग्राही । यथा प्रधानात् कार्यमव्यतिरिक्तमिति सांख्यदर्शनम्, परमाणुभ्यः कार्यं व्यतिरिक्तमिति न्यायदर्शनं मिथो विरुद्धम्, तदुपग्राही च प्रणवः । सर्वथेदं ब्रह्माभ्यनुजानाति । यथा दर्शनभेदा ब्रह्मरूपं विकल्पयन्ति, तथा प्रणव एव श्रुतिरूपेण विवृत्तः सन्नभ्यनुजानातीत्यर्थः । किञ्च, श्रुतिरूपेण विवृत्त एव प्रणवस्तेन रूपेण विकल्पितं ब्रह्म प्रतिषेधति । न च प्रतिषेधाभ्यनुज्ञयोरस्य प्रणवस्य प्रवृत्तिनिमित्तभूतं तत्त्वं ब्रह्म विकल्पते भिद्यत इत्यर्थः ।\nतथा ह्याहुः तदेतदेकमिति। तदेतद् ब्रह्म स्वरूपत एकम् विवर्तरूपेण नैकम्। तथा तद् ब्रह उभे प्रकृतिपुरुषरूपाभ्याम् नाप्युभे आत्मशक्तिरूपायाः प्रकृतेः पुरुषानतिरेकात् शक्तिशक्तिमतोरभेदात् । तत आत्मन एकत्वादनेकत्वादुभयात्मकत्वादनुभयत्वाच्च । कर्मस्थाः कर्मतः फलमिच्छन्तः कर्मणि स्थिताः, विषमं नानाभेदभिन्नं जगदाहुः, भेदबुद्धिं विना कर्तृत्व- भोक्तृत्वाद्यसम्भवात् । सत्त्वस्थाः सत्त्वार्थे ब्रह्मज्ञाने स्थिता ब्रह्मज्ञानिनस्तु समदर्शिनः, नानाभेदभिन्नस्य जगतो ब्रह्मण्यध्यस्तत्वात् ब्रह्मदृष्टयः समत्वादिति भावः ॥",

		"1.10": "न केवलं दर्शनप्रवादा एव वेदाद् विनिर्गताः किन्तु ज्ञानसंस्कारहेतवो विद्याभेदाः शकुनज्ञानादयस्तदङ्गेभ्यो ज्यौतिषादिभ्यः स्वप्नविपाकयोनिज्ञानादयश्च तदुपाङ्गेभ्यः स्मृतिपुराणादिभ्यो विनिर्गता इत्याह - विधातुस्तस्य लोकानामिति ।\nलोकानां विधातुः प्रकृतित्वेन स्रष्टुर्व्यवस्थापयितुश्च तस्य वेदस्य वेदो हि लोकानां विवर्तोपादानत्वेन व्यवस्था उपदेष्टृरूपत्वेन च विधाता । तदग्रे वक्ष्यते - 'छन्दोभ्य एव प्रथममेतद् विश्वं व्यवर्तत' ( वा० १. का० १२१) इति ।\nप्रणव एव वेद इत्येके । स हि सर्वेषां शब्दानामर्थानाञ्च प्रकृतिरिति । एतस्मिंश्च दर्शने विद्याभेदाः सर्वेऽपि प्रणवात्मतया स्थितं वेदतत्त्वं नातिक्रामन्ति किन्तु प्रणवात्मक वेदस्वरूपा एव । तदाहुः - 'सर्वा वाचो वेदमनुप्रविष्टाः', 'नावेदविन्मनुते ब्रह्म किञ्चित्' इति । \n अयं भावः - सर्वा वाचः सर्वा विद्याः, वेदं प्रणवमनुप्रविष्टाः प्रणवस्य सर्वशब्दार्थप्रकृतित्वस्य प्रागुक्तत्वात् । अवेदवित् प्रणवतत्त्वानभिज्ञः किञ्चिदपि ब्रह्म न मनुते नावबुध्यत इत्यर्थः । प्रणवस्य परापरब्रह्मवाचकत्वात् तत्प्रतीकत्वाच्चेति ।\nतथापरे 'विधिर्विधेयस्तर्कश्च वेदः' इति वदन्ति । तत्र विधिर्विधायकं वाक्यं ब्राह्मण- रूपम् । तद्धि मन्त्रान् कर्मणि विनियुङ्क्ते इति विधायकम् । विधेयो मन्त्रः, विधिना ब्राह्मणेन विनियुज्यमानत्वात् । तर्कों वेदार्थमीमांसा । तथा च विधि-विधेय-तर्करूपैर्विवृत्तस्य प्रणवात्मकस्य वेदस्य अङ्गेभ्यः श्रुतित्रय्यन्तादिभ्यः, उपाङ्गेभ्यश्च स्मृतिभ्यो विद्याभेदाः प्रभवन्ति ।\nअत्र श्रुतिरर्थवादः, लोकेऽप्रसिद्धत्वाद् वेदे केवलं श्रूयमाणत्वात् । त्रय्यन्ता उपनिषदः । आदिशब्देन श्लोकाः । यदुच्यते - तदप्येते श्लोका भवन्तीति । स्मृतिस्तु व्याकरणचिकित्सादिलक्षणा मन्वादिलक्षणा च, अविशेषात् ।\nचित्तु व्याकरणादिस्मृतीनामङ्गत्वं चिकित्सादिस्मृतीनां चोपाङ्गत्वम्, मन्वादिस्मृतीनां श्रुतिमूलत्वात् तदर्थानुवादित्वाच्च श्रुतित्वमेवेति वदन्ति । यद्वा प्रसिद्धस्य ब्रह्मणो वेदस्य विधिमन्त्रार्थवादत्रय्यन्तादिरूपस्याङ्गेभ्यो ज्यौतिषादिभ्यः शकुनज्ञानादय:, उपाङ्गेभ्यश्च स्मृतिपुराणादिभ्यः स्वप्नविपाकयोनिज्ञानादयो विद्याभेदा लोके प्रसिद्धाः प्रतायन्ते प्रभवन्ति ।\nअद्वैतात्मविज्ञानरूपसम्यग्ज्ञानहेतवस्त्र्यय्यन्तादिरूपाः, संस्कारो धर्मः, तदभिव्यक्तिहेतवो मन्वादिस्मृतयः पुराणानि च। ज्ञानञ्च संस्कारश्चेति द्वन्द्वः । यद्वा ज्ञानस्य संस्कार इति षष्ठीतत्पुरुषः । ज्ञानस्य संस्कार एव पुरुषसंस्कारः, उत्पन्नज्ञानातिशया हि संस्कृता उच्यन्त इति ॥"
	}
}